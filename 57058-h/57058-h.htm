<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Őszi fény by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3,h4 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i16 {
 display: block;
 margin-left: 8em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Oszi fény, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Oszi fény
       Ujabb elbeszélések

Author: Mór Jókai

Release Date: April 27, 2018 [EBook #57058]

Language: Hungarian

Character set encoding: UTF-8

*** START OF THIS PROJECT GUTENBERG EBOOK OSZI FÉNY ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_348">348</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=e-xkAAAAMAAJ">http://books.google.com/books?id=e-xkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XCII. KÖTET</span></p>
<p class="center"><span class="caption">ŐSZI FÉNY</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<h1>ŐSZI FÉNY</h1>
<p>&nbsp;</p>
<p class="center"><span class="caption">UJABB
ELBESZÉLÉSEK</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>KÉTSZER KETTŐ – NÉGY.</h2>
<h3>I. A JUDÁS-PÉNZ.</h3>
<p>Ki ne hallotta volna a bielistoki uradalomnak a hirét?</p>
<p>Ott vannak azok a lankás ősrengetegek, a melyekben még a bölény
otthon van, ez a marhák őse: az ökrök között a herczeg; – másutt
mind kipusztították már egész Európából. Ezek most az orosz czár
vadjai, s azokra csak a Romanowok s az ő meghivott magas vendégeik
vadásznak.</p>
<p>De még hiresebb Bielistok arról a meseszép kastélyról, melynek
méltán adták azt a nevet, hogy a «lengyel Versailles». Olasz
renaissance-stylban épült, feldiszítve kivül-belül a legelső
mesterek szoborműveivel és festményeivel, bronzokkal és
mozaikokkal; körülvéve a világ legszebb díszkertjei által,
melyekben az exotikus fákat télire egész nagy faházakkal takarják
be; nyáron ott virítanak a granátalmák és czitromfák a szabadban.
Gyakran kijön a medve az erdőből, letépi a czitromot, s aztán ordít
tőle, mikor megette.</p>
<p>A hirhedett kastély nincs «egy» családnévhez kötve. Minden
emberöltőn más családczímer került a homlokzatára. Volt a
Moszkowszkyaké, a Potoczkyaké, a Braniczkyaké, a Csernuszkyaké. Az
azokelőttit már csak úgy jelzi a néphagyomány, hogy «Cserveny
sztaroszt» (veres főispán).</p>
<p>Pedig se eladva, se elkobozva nem lett a birtok soha;
<span class="pagenum"><a name="Page_2" id="Page_2">-2-</a></span>
hanem az történt vele, hogy a birtokos főur családjában soha sem
volt fiivadék; folyvást leányágon szállt a vő kezére.</p>
<p>Ezt a néphagyomány a következő mondával világositja fel:</p>
<p>Már a Cserveny sztaroszt idejében nagyon elhatalmasodtak a
zsidók a grodnoi kerületben; de hát azok nélkül lengyelt nem is
lehet képzelni. Bielistok volt a főtanyájuk: ott volt a
zsinagógájuk is. A sztaroszták hagyták őket gyarapodni, gazdagodni,
mint a hogy praktikus gazda engedi a méheket egész nyáron át
gyűjteni, őszszel aztán nem tettek úgy a méhekkel, a hogy
háládatlan és oktalan méhészek szoktak tenni, a kik a szorgalmas
bogarakat kénnel kifüstölik; hanem azt tették, a mit már az
ujabbkori méhes gazdák gyakorolnak, hogy elszedték tőlük a mézet,
annyit meghagytak nékik, a mennyin kitelelhessenek, aztán a
kiürített sejteket megint visszarakták a kasba, hogy hadd szedjék
megint tele a méhek.</p>
<p>S ezt a methódust maguk a méhek is egészen normális állapotnak
tartják; mert külömben otthagynák a kast s elmennének az erdőbe,
faodukba telepedni. De ott meg a medve enné meg őket. Mégis csak
jobb a méhesben.</p>
<p>Egy izben a Cserveny sztaroszt (épen harmadszor készült
házasodni, sok pénz kellett a lakodalomhoz) azt a módját találta ki
az önkéntes megadóztatásnak, hogy a zsinagógájukban lepte meg a
zsidókat egy nagy ünnep alkalmával. Fizetni kellett mindenkinek
busásan. A templomban sok drágaság volt elrejtve: azt is mind elő
kellett adni. A zsidók jajgattak, fizettek, de még nem
átkozódtak.</p>
<p>Hanem a szentségtartó ládának egy rejtekfiókjában volt «egy»
darab ezüstpénz: mikor ezt a fiókot is felnyittatta a sztaroszta, a
rabbinus, Jitzchak Ben Menáchim, hirtelen kezébe kapta azt a pénzt
és a szájába dugta. Onnan csak úgy tudták elvenni, hogy a fogait
szétfeszítették: egy csatlós fogta azalatt a torkát, hogy le ne
nyelhesse. <span class="pagenum"><a name="Page_3" id=
"Page_3">-3-</a></span></p>
<p>No hát érdemes volt így megszenvedni egy darab ezüstpénzért?</p>
<p>Az egész nem nagyobb egy ezűst máriásnál, a miben nincs több öt
polturánál; az egyik oldalán van egy fügefa, ezzel a héber
körirattal: «Szent Jerusoloim», a fügefa alatt egy égő oltár;
alatta e szók: «Sékel Izráel», a másik oldalán egy koronás fő, e
körirattal: «Melach Herodes».</p>
<p>Mikor ezt az ezüstpénzt elvették a rabbitól, akkor az egész
zsidóság elkezdte a köntösét meghasogatni s hamut hintett a fejére;
majd lehuzták a sztarosztát, úgy könyörögtek előtte, hogy adja
vissza nekik azt az egy ezüst pénzt: igértek neki kétszer annyi,
hétszer annyi pénzt, mint a mennyit épen elharácsolt tőlük. Ezzel
árulták el, hogy az rájuk nézve nagyértékű pénzdarab lehet.</p>
<p>– Miért oly becses reátok nézve ez az ezüstpénz? kérdezé a
sztaroszta.</p>
<p>Erre valamennyi zsidó úgy befogta a száját, hogy egy sóhajtást
nem lehetett hallani.</p>
<p>– No ha ti meg nem mondjátok, majd kivallatom én azt a ti
rabbitokkal!</p>
<p>A Cserveny sztaroszt börtönre vetteté a rabbit s ott azt hét
napig a modern torturaeszközök mindegyikével kipróbálták. De rabbi
Jitzchak Ben Menáchim állhatatos maradt; belőle se tüzzel, se
vizzel, se spanyol csizmával nem lehetett kivenni az ezüstpénz
titkát.</p>
<p>A rabbinak volt egy nagy legényfia: Jaikef (Jakab). A hetedik
napon nem birta tovább kiállani, hogy az apját ott kinozzák előtte;
odament a sztarosztához s azt mondta neki:</p>
<p>– Bocsásd szabadon az apámat: én elmondom neked az ezüstpénz
titkát.</p>
<p>Akkor aztán a Jaikef elmondá a történetet, a melynek az elejét
mindnyájan ismerjük.</p>
<p>Volt egyszer egy Judas Iskarioth nevü ember, a ki a jeruzsálemi
papoknak elárulta az «embernek fiát» – a «názáretbeli királyt», a
kinek a feje fölé a keresztfára ez <span class="pagenum"><a name=
"Page_4" id="Page_4">-4-</a></span> az irás van felszegezve: I. N.
R. I. (Jesus Nazarenus Rex Judaeorum). Ezért kapott vérdíjul
harmincz ezüst pénzeket. Mikor aztán a «mestert» a Golgothán
keresztre feszítették, megbánta a mit cselekedett, visszavitte a
harmincz pénzt a papokhoz. Azok nem fogadták el. Akkor behajította
a pénzt a templomajtón s elment magát fölakasztani egy juharfára. A
papok aztán a visszadobott pénzt arra szánták, hogy vesznek a
fazekasoktól egy darab földet rajta. A telekvétellel megbizták
Krasznoi-Csita Anselm alkuszt. Ez az élelmes férfiú lealkudta a
vételárt huszonkilencz ezüstpénzre. A harminczadikat megtartotta
magának. Ettől örökölte azt a «Náthán», a Náthántól a «Salamon»,
míg végre a «Joiszef Zedek», a zsidók kiüzetésekor Palesztinából,
elhozta azt magával. És ez az egy Judás-pénz adja a hatalmat és
gazdagságot a zsidók kezébe. Ez az ő varázskincsük: ez az ő
reménységük. Igy adta azt elő a Jaikef.</p>
<p>– Akkor hát nagyon jó, hogy az én kezembe került, mondá a
Cserveny sztaroszta; s minthogy megigérte, szabadon bocsátá a
rabbit, tudtára adva, hogy miután az ezüstpénznek a titkát
megtudta, most már a világ minden kincseért sem adja azt vissza a
zsidóknak.</p>
<p>Erre a rabbi Jitzchak Ben Menáchim legelőször is megátkozta a
saját fiát:</p>
<p>– «Ha te nem tudtad a szádat befogni: ne tudd kinyitni
többet!»</p>
<p>S megfogant rajta az átokmondás. Szegény Jaikef e naptól fogva
minden zsidó küszöbétől el lett űzve, azoktól nem kapott eledelt, a
keresztyének ételéből pedig nem volt szabad ennie a Talmud tilalma
szerint. Meghalt éhen.</p>
<p>A Cserveny sztarosztára pedig azt az átkot mondá a rabbi
Jitzchak Ben Menáchim:</p>
<p>– «Ne szülessék a te családodban soha fiugyermek».</p>
<p>És ez az átok is megfogamzott.</p>
<p>Soha azon túl fiuörökös születésére nem dördültek el a mozsarak
a bielistoki várpalota teraceán. <span class="pagenum"><a name=
"Page_5" id="Page_5">-5-</a></span></p>
<p>Leány, az lett elég.</p>
<p>De hát mit ér a leány egy ősnemes lithvánnak?</p>
<p>Az tizesztendős koráig kecskefogaton nyargalászik, akkor
bedugják a kolostorba: ott megtanulja az arany-ezüsthimzést; mikor
férjhez menendő lesz, haza hozzák: egyébről sem lehet vele
beszélni, mint a szentekről, meg az angyalokról.</p>
<p>Mennyivel más a fiugyermek! Azt az apja tanítja minden derék
dologra. Elhordja vadászni, medvére, vadkanra, bölényre. Nem tanul
az sokat a barátoktól «a martyrok életéből», hanem annál többet a
paraszt vadászaitól az ősi lithván istenekről. A «Bagán» a barmok
védője, az teszi termékenynyé a teheneket; a «Belún» (a fehér
isten) adja a bő termést a földnek; a «Vasztruha» istennő adja a
szerencsét a szerelemben, míg csatában, nagy veszedelemben azt kell
kiáltani: «segíts Dedka apó!» – Nagy ivásnál a «Kolyada» védelmez a
lerészegedéstől s a jó álmokat meghozza a «Lado» isten.</p>
<p>Leány nem érti ezt meg: – hát még az ősök történetét?</p>
<p>Aztán a leány nem viszi át az apja nevét a gyermekeire. Ha az
unoka a nagyapa nevét hallja, azt kérdi, ki volt az?</p>
<p>És ekként teljesedett be a rabbi Jitzchak Ben Menáchim átka a
bielistoki várurakon. Minden nagy temetésnél, mikor a családfőt
kivitték, megfordítva akasztották fel a czímeres paizsát a sir
fülkéje elé. Egy család bevégezte a történetét.</p>
<p>S ez igy ment másfél századon keresztül. Hanem azért a kastély
urai a Judás-pénzt még sem adták ki a kezükből.</p>
<p>Igértek azért nekik a gradnói gazdag zsidók milliókat: mind
hasztalan. A talizmánt nem adták oda érte.</p>
<p>Az utolsó főuri birtokos volt Moszkowszky-herczeg. Mikor ennek a
neje jó reménységben volt, fogadást tett, hogy ha fia fog születni,
a Judás-pénzt a Boldogságos Szűznek fogja ajándékozni. <span class=
"pagenum"><a name="Page_6" id="Page_6">-6-</a></span></p>
<p>S csakugyan fia született.</p>
<p>A herczeg, fogadásához hiven, oda ajándékozta a Judás-pénzt a
Boldogságos Szűzről nevezett szupraszeli kolostornak.</p>
<p>Ekkor aztán a bielistoki rabbi: utódja a Jitzchak Ben
Menáchimnak, az ősapjától kimondott átok elévülése után, ezt az új
átkot zúditá a herczeg fejére:</p>
<p>«Legyen a te fiad és legyenek a te unokáid a legutolsó parasztok
nagy Oroszországban!»</p>
<p>Ez még rettenetesebb átok egy lithván főnemesre, mint az előbbi
volt.</p>
<h3>II. VACCINATIO SPIRITUALIS.</h3>
<p>Moszkowszky sztaroszta hitt az átkozódásokban. A hazátlan népnek
ez az egyetlen fegyvere.</p>
<p>És több fia nem született annál az egynél. Maga is özvegyen
maradt.</p>
<p>Ha lett volna öt-hat fia: fittyet vetett volna az egész
babonának. Mind valamennyin csak nem teljesülhet be az átok. De
mikor csak az az egy van. Azon könnyen hatalmaskodhatik a
végzet.</p>
<p>Ez fogja örökölni a roppant bielistoki uradalmat; a fényes
kastélyt, a kincseket. És mindez nem fogja őt megóvni attól, hogy
végre is paraszt legyen belőle és az ivadékaiból.</p>
<p>A sztaroszta úgy őrizte ezt a fiút suhanczkoráig, hogy még csak
ne is lásson parasztot: tudomása se legyen róla, hogy ilyenek is
vannak a világon. A cselédjeit is mind schlachcziczokból válogatta.
A schlachczicz még a bérköntösben is nemes ember.</p>
<p>Még sem tudott megszabadulni a félelemtől.</p>
<p>Elment a püspökhöz tanácsot kérni.</p>
<p>A püspök azt mondta neki, hogy nevelje a fiát papnak, akkor
lehetetlen neki paraszttá lenni.</p>
<p>Ez a megoldás nem tetszett a sztarosztának. Ámbár ez
<span class="pagenum"><a name="Page_7" id="Page_7">-7-</a></span>
lett volna a legbiztosabb letromfolása az átoknak. Mivelhogy ha az
egyetlen fiuból püspök lesz, akkor annak nem lehetnek fiai és így a
sztaroszta unokáiból nem lehetnek parasztok.</p>
<p>De ő azt akarta, hogy a Moszkowszky-családfa ágai tovább nőjenek
az égbe.</p>
<p>Akkor egy másik tekintélyhez fordult: a krakkói
főkincstárnokhoz. Mihez fogjon, hogy az ő fián és unokáin be ne
teljen az átok, hogy utolsó parasztok legyenek az országban?</p>
<p>A kincstárnok azt a tanácsot adta neki, hogy tegyen le a londoni
banknál egy millió tallért a fia nevére: onnan azt semmi
hatalmasság el nem veszi. Ezzel biztosítja a fiát is, az unokáit is
minden olyan esély ellen, mely valakit abba a kényszerbe hozhat,
hogy parasztmunkával keresse a kenyerét.</p>
<p>A sztarosztnak ez sem volt jó. Az egy milliót ugyan elő tudta
volna teremteni, hanem a londoni bankhoz nem volt bizodalma. Csak
nem rég történt, hogy egy összeesküvö banda ki akarta rabolni a
londoni bankot. Egy hajszálon mult, hogy a merénylet nem sikerült.
S még az is élénk emlékezetben volt, midőn a trónkövetelő Stuart
betörése alkalmával egyszerre úgy megrohanta a publikum a londoni
bankot, hogy az a visszafizetéseket csupa shillingekben és
sixpencekben látta jónak teljesíteni. – Ha valaki ma
megborotválkozik s odamegy a londoni bankhoz egy milliót felvenni
és azt neki csupa garasokban és petákokban számlálják le a markába,
mire visszakerül, az övébe dughatja a szakállát.</p>
<p>Volt egy lelkész a sztaroszta uradalmában; ott lakott épen a
székvárosában: tiszteletes Klausner Gottlieb uram. Ő volt a
lutheránus hitközség lelkipásztora. A hivei többnyire kézművesek,
iparosok voltak, a kik Brandenburgból származtak ide.</p>
<p>A lutheránus papról csak annyit tudott a sztaroszta, hogy az
soha sem alkalmatlankodott nála semmiféle kérelemmel. <span class=
"pagenum"><a name="Page_8" id="Page_8">-8-</a></span> A hiveivel
együtt ő is igen csendes ember. Ezek nem mutogatják a külső
viseletükön, hogy ők miféle valláshoz tartoznak; nem imádkoznak az
utczán; még csak nem is harangoznak: tornyuk sincsen.</p>
<p>Egy nap mégis fölkereste a lelkész a sztarosztát fejedelmi fényü
palotájában.</p>
<p>A sztaroszta szivesen fogadta a tisztes urat.</p>
<p>Klausner Gottlieb mindenekelőtt bocsánatot kért az
alkalmatlankodásért, azután pedig engedelmet az előadandó nagy
kérelemhez, a melylyel serenissime szine elé járulni
bátorkodik.</p>
<p>Akkora feneket keritett a dolognak, hogy a sztaroszta azt hitte,
legalább is egy tornyot kér a temploma számára, tele
harangokkal.</p>
<p>Pedig az utóljára is nem kért tőle egyebet, mint engedelmet a
fia számára, hogy a külföldre kimehessen tanulmányait folytatni. Az
engedelemokmányt is készen hozta, szépen lekalligrafiázva, csak a
nevét kellett a főúrnak alákanyarítani s a pecsétjét ráütni.</p>
<p>Ezt ugyan hamar megtehette.</p>
<p>Azonban teljesen kivánt értesülni.</p>
<p>– Mi a keresztneve a fiadnak, atyus?</p>
<p>– Henrik.</p>
<p>– Mennyi idős?</p>
<p>– Tizenhat.</p>
<p>– Épen annyi, mint az én fiam. Hát te, szent atya, hány éves
vagy?</p>
<p>– Isten kegyelméből negyvenhét.</p>
<p>– Épen annyi, mint én. Még tán egy napon is születtünk.</p>
<p>– Az én világrajövetelem Aranyszáju szent János napjára
esik.</p>
<p>– Az enyém is. Ez nagyon derék. Hát mért akarod a fiadat
kiküldeni külföldre? De még olyan messze? A párisi Sorbonneba.</p>
<p>– Azért, hogy a tudományokban tökéletesítse magát. <span class=
"pagenum"><a name="Page_9" id="Page_9">-9-</a></span></p>
<p>– S miért kell neki a tudományokban tökéletesíteni magát?</p>
<p>– Azért, hogy ne legyen paraszt.</p>
<p>Ez a szó a szivét ütötte meg a sztarosztának.</p>
<p>– Hát ha tudós lesz, akkor nem lehet paraszt?</p>
<p>– Nem. A tudós mindenkor és mindenütt nemes.</p>
<p>– Hallottad talán, szent atyám, minő átokkal fenyegetett meg
engem egy rabbinus?</p>
<p>– Mindenki tudja azt.</p>
<p>– S lehetőnek tartod, hogy az beteljesüljön?</p>
<p>– Ezen a világon minden lehető.</p>
<p>– De a te okoskodásod szerint: a ki tudós, az nem lesz paraszt
soha.</p>
<p>– Fentartom az állításomat. A nagy uradalmakat visszakobozhatja
az, a ki adományozta; a fényes czímereket összetörheti az a kéz, a
mely fölékesíté; de a tudományt, a mi a fejünkben és a szivünkben
él, nincs az a császár és király, a ki elvehesse tőlünk s ha a
fiainknak tudományt hagyunk örökségül: azokból nem csinál parasztot
a világ semmi hatalmassága. Bocsáss meg, hogy ilyen vakmerő
beszédre emeltem szavamat.</p>
<p>– Engemet emeltél föl vele, testvérem az Urban! Most gyult már
az agyamban igaz világosság. Én is tudóssá fogom nevelni a fiamat.
Esze van hozzá, akarata is. Eddig én tartottam vissza a
könyvbujástól. Hadd menjen ki ő is együtt a fiaddal külföldre.
Legyen a te Henriked az ő felügyelője, bajtársa. Így jó kezekben
fogom őt tudni. És azután mind a kettőnek a költségeit én fogom
viselni. Lakjanak egy szobában, egyenek egy kenyérből. Az én
fiamnak se legyen külömb dolga, mint a tiednek. Szokja meg mindazt,
a mit egy ifjunak meg kell szokni, a ki az esze után akar nemes
ember lenni. Beleegyezel brúder?</p>
<p>Klausner Gottlieb elérzékenyülten nyujtá kezét a sztarosztának.
Az hátrakapta a magáét: azt hitte, kezet akar csókolni. Ne féljen
attól! A lutheránus pap nem csókol <span class="pagenum"><a name=
"Page_10" id="Page_10">-10-</a></span> kezet senkinek, a ki vele
egy nemen van. Hanem azután magához ölelte a papot.</p>
<p>– Jól van! Bruder! Áll az egyességünk. Hanem egy föltételt kötök
hozzá. Egy szolgálatot a te Henriked részéről. Ez abból fog állni,
hogy miután Franczia- és Németországból hetenkint kétszer jön
hozzánk a posta: a te Henriked minden postával irjon te neked
levelet, magáról és az én fiamról: hogy vannak, minő előmenetelt
tettek?</p>
<p>– Ezt az én fiam egyszer sem fogja elmulasztani.</p>
<p>– Hozd őt ide hozzám, hadd ismerkedtessem meg őt a fiammal.</p>
<p>– Még ma el fogom őt vezetni.</p>
<p>– És már most Bruder, te is öreg vagy, én is; eddig a
születésünk napját kiki a magunk egyetlen fia társaságában ülte
volt meg. Ezentul magunk maradunk. Üljük meg együtt a közös
születésnapot ezentul.</p>
<p>De nem csak a közös születésnapot ülték meg az öregek együtt,
hanem, a mint a két ifju eltávozott a tudományszerző közös utra,
ezentul minden héten kétszer feljött a palotába az egyszerü
lelkész, a fiától kapott levéllel a sztarosztához, hogy azt
felolvassa előtte. S a sztaroszta mindig ott marasztá őt ebéden.
Akármilyen fényes vendégsereg volt is nála, Klausner Gottlieb, a
maga egyszerü fekete reverendájában mindig ott ült a sztaroszta
jobbján. Változás csak akkor történt, ha saját vallásabeli főpap
vendége volt: ilyenkor Klausner a baloldalon kapott helyet; de ott
is nagy tiszteletben részesült. S még a poculatió elkezdése előtt
felolvasá az egész társaság előtt a Henriktől kapott legujabb
keletü epistolát, közgyönyörüségre.</p>
<p>Henrik levelei valóban élvezetesek valának. Semmi hamis
áradozások, olcsó pennalismus, diákok szokása. Hanem annál több
őszinte bizalmasság. Elmondta bíz ő a tréfás kalandokat is, a mik
nélkül a diákélet soha sem szükölködött; a kapott és osztott
ütlegek sem lettek eltitkolva: <span class="pagenum"><a name=
"Page_11" id="Page_11">-11-</a></span> hanem aztán mellé fel lettek
sorolva a kitüntetések is, melyekben a két ifju a Sorbonne
előljáróitól részesült.</p>
<p>A vendégek közül senkinek sem jutott eszébe megkérdezni a
tiszteletestől, hogy miért küldte a fiát a Sorbonneba, és nem
Heidelbergába, a hol lutheránusok tanítanak.</p>
<p>Hanem, a mint egyszer az iskolai bizonyítványok kézről-kézre
jártak a vendégsereg között: egy tudákos vendég azt a megjegyzést
tevé rá, hogy ime az ifju Moszkowszky testimóniumában ezek a
tudományok: «mathesis», «geometria», «chemia», «minerologia» mind
«eminens» kalkulussal vannak jegyezve. Ugyan mi szüksége van
ezekkel rontani a termetét egy Moszkowszky-princznek? Talán csak
nem akar bányász lenni?</p>
<p>A lelkész azt mondá erre bölcs megnyugvással s prófétai
ihlettel:</p>
<p>– Ember nem tudhatja, hogy mely tudományának mikor veszi
hasznát.</p>
<p>Ez volt a vaccinatio spiritualis. A védhimlőbeojtás a szellembe
a parasztság ragyaverő nyavalyája ellen.</p>
<h3>III. A SZEMKÖZT ÜLÉS.</h3>
<p>Hét esztendőt töltött a két ifju a külföldi egyetemeken. Együtt
tanultak és együtt tivornyáztak; verekedtek egymásért és irtak
dissertatiókat egymás helyett; mikor elfogyott a pénzük, koplaltak
verset; s a melyikük egy-két tallért kipumpolhatott ilyenkor, azt a
másikkal hiven megosztá; ha pedig nagyon szorongatták őket a
filiszteusok, együtt szöktek odább egy várossal.</p>
<p>A legutolsó levelét Henrik Utrechtből irta az atyjához.</p>
<p>Ott mind a ketten elnyerték a promotiót. Kázmér a filozofiai
baccalaureust hozta el, Henrik az orvostudorit.</p>
<p>Tiszteletes Klausner uram elmondá a sztarosztának, <span class=
"pagenum"><a name="Page_12" id="Page_12">-12-</a></span> hogy az ő
Henrikje most még azt az új tudományt is elsajátította, melynek
rendszere mellett az orvosok nem itatják többé a betegeket keserü
medicinák pintjeivel dosztig, hanem kölesmag apróságu fehér
galacsinokat hordanak maguk a zsebükben, s csodakúrákat mívelnek,
«similia similibus».</p>
<p>A sztaroszta tréfálkozva jegyzé meg erre:</p>
<p>– No ezzel a te fiad az én fiamnak a keresetét teszi tönkre.
Mert én azt hiszem, a testimoniumok után itélve, hogy ha a te
fiadból medikus, az én fiamból meg patikárius lesz.</p>
<p>Klausner Gottlieb az az ember volt, a ki maga soha sem tréfált,
s másnak a tréfáján soha nem nevetett. Megmagyarázta komolyan a
sztarosztának, hogy a filosofia s a vele rokon tudományok minő
fontossággal birnak az életben, még olyan nagy uraknál is, a kik
nem kénytelenek a fejüket törni a megélhetés miatt.</p>
<p>Erre aztán a sztaroszta is be akarta bizonyítani, hogy ő is tud
komolyabb eszmékkel foglalkozni.</p>
<p>– No hát ördögadtát is! Ha már a te Henrik fiad annyira vitte,
hogy doktorrá lett: hát én felfogadom őt udvari orvosomnak, kétezer
tallér fizetés mellett. De azzal a kikötéssel, hogy én rajtam
minden hold első fertályában eret vágjon: egyébként pedig ne
kuruzsoljon; mert én elébb feltaláltam a homöopathiát, mint
Hahnemann uram; ha a sok bortól szédeleg a fejem, iszom rá még több
bort. Ez a similia similibus. Ird meg ezt a fiadnak.</p>
<p>Klausner Gottlieb azonnal pennát fogott s tudtul adá a fiának,
hogy milyen fényes alkalmazás támadt a számára mingyárt a pályája
kezdetén. A mint hazajön, elfoglalhatja a helyét. Kétezer tallér
szép sallárium. A mellett hintóban járni, a szakácsnak rendeleteket
adni, minden ételt és italt elébb megkóstolni, mielőtt a
sztarosztának feladják: fejedelmi szokás szerint, nehogy
megmérgezze az étekfogó vagy a pohárnok. Hány ember irigyelné az
ilyen hivatalt! <span class="pagenum"><a name="Page_13" id=
"Page_13">-13-</a></span></p>
<p>A két végzett fiatal ember ezzel hazahivatott Lithvániába.</p>
<p>Egész a bielistoki határdombig paraszt szekéren jöttek. Itt
azonban már lovas bandérium várt reájuk, a sztaroszta major
domusával, a ki maga is lóháton ülve, kommandérozta a többit.</p>
<p>Azon aranyos hintó jött az érkező ifjakért, melyet a sztaroszta
csak a legnagyobb ünnepélyeknél szokott befogatni: a négy
legmegbizhatóbb dikhencz volt a hintó elé fogva, melyek értették a
parádés lépésben járást; a bakon nemzeti viseletü kocsis ült, s
hátul két hajdu kapaszkodott a szíjakba.</p>
<p>A major domusnak valami üdvözletet kellett volna mondani: de
ahoz nem jutott hozzá, mert a két ifju, a mint a szekérből
kiugrált, a lovas schlachcziczok azonnal nagy zsivajjal fogták őket
körül, s ki melyiket elfoghatta, azt ölelte, csókolta; az ifjakon
kívül pedig még egy nagy szelindek is ugrott le a szekérről, a ki
az egyetemi tudósok elmaradhatlan attributuma: annak meg a major
domus tetszett meg nagyon. Felugrált hozzá hatalmas szökésekkel. A
nemes urnak medvebőr kaczagány volt a vállán: a nemes állat minden
módon azt iparkodott lehuzni a nyakából. E közben a szép oráczió
kárbaveszett.</p>
<p>Igazán szép két legény volt a megérkezett: daliás alak mind a
kettő, ámbár egymástól feltünően különbözők.</p>
<p>Kázmér sötét arczszinü, parázsfekete szemü; göndör haja
szerteszét állt a fején, a homloka közepén hatalmas üstökkel: olyan
tömött vastag hajzat volt az, hogy a kardvágást eltompította; sürü
szemöldöke mint két kigyó közeledett egymáshoz bozontos fejével:
talán egymásba is kaptak volna, ha szét nem választja őket az a
hatalmas parancsoló orr, a mely a Moszkowszkyaknak családi jellege,
a milyenhez hasonló sasorrt az egész sarmata fajnál nem találni;
hozzá illett az a duzzadó piros száj, s a kétfelé osztott előre
nyomuló áll. Egész apja fia! sőt még feljebb. Tökéletes élő mása
annak az arczképnek, a melyen a hires <span class=
"pagenum"><a name="Page_14" id="Page_14">-14-</a></span> Kupeczky
megörökíté Kázmér urfi szép apját: Moszkowszky Szaniszlót.</p>
<p>Henrik ellenben egészen a német faj férfi-szépségének volt az
eszményképe. Sürü oroszlánrőt haja göndör csimbókokban verte a
vállait. Arcza piros volt, a homloka fehér, finom keskeny orra,
táguló czimpákkal, nagy világos kék szemei, a mik fölé a vékony
egyenes szemöldök mintha úgy lett volna odafestve. Szája nagy volt,
de ajkai szép metszésüek, s egy nagy barna lencse az ajk
szegletében különös kifejezést adott a szájának.</p>
<p>Nem lehetett őket összetéveszteni.</p>
<p>De a kutya is derék kutya volt. Abból a fajtájából a
szelindeknek, melyet a magyarhoni Corpus Juris «sinkorán»-nak
nevez, külön törvényczikkben tiltva el azoknak tartását.</p>
<p>Mikor aztán az üdvözölt urfiak megszabadultak az ifju lovagok
csókjaitól, a major domus szintén a sinkorán üdvharapásaitól:
következett, hogy mindannyian felüljenek a díszhintóba.</p>
<p>A nemes ifjak vállaikon vivék a hintóig Kázmért s beültették őt
a hátulsó ülésbe. Szintén úgy vivék vállravéve Henriket is (de már
nem a lovagok, hanem a hajduk) a hintóig, s ott elhelyezték őt az
első ülésbe, Kázmérral szemközt.</p>
<p>– Mért nem lehet én nekem a barátom mellett ülnöm? kérdezé
Henrik.</p>
<p>– Furcsa kérdés! mondá a major domus; nyolcz iskolát jártál,
annyit tanultál s ezt nem tudod? A princz mellett nem ülhet az ő
alattvalója; hanem mikor egy hintón utaznak: az első ülésben annak
a helye.</p>
<p>Ez már csak rendes dolog.</p>
<p>Minthogy azonban a hátsó ülésben Kázmér mellett üres maradt a
hely, felugrott a hintóba a nagy szelindek, s az foglalta el az ura
mellett a disz-ülést.</p>
<p>– Hát a kutyának szabad a főúr mellett ülni?</p>
<p>– Igen: mert a sinkorán nemes állat. <span class=
"pagenum"><a name="Page_15" id="Page_15">-15-</a></span></p>
<p>Azzal megindult a diszmenet, nagy pisztolydurrogatás mellett a
város felé.</p>
<p>A város kapujában zöld ágakból rakott diadaliv várt az
érkezőkre, s a körül voltak csoportosulva a város notabilitásai;
fehérbe öltöztetett leánykák és diszruhás parasztok.</p>
<p>Mire a város kapujáig értek, Henriknek nem az arcza volt már
piros, hanem a homloka, s a szemeit inkább zöldnek lehetett
mondani, mint kéknek.</p>
<p>Meglátta az atyját a deputáczió között. Könnyen megláthatta: a
csillogó, ragyogó lengyel díszjelmezek között azt az egy fekete
talárt.</p>
<p>Nem várt, míg a hintó megállt! kiugrott belőle s oda rohant az
öregéhez, nagy ostentátióval össze-vissza ölelve csókolva egész
világ láttára. A lelkész nem mutatott semmi elérzékenyülést.</p>
<p>Mikor vége szakadt az üdvözlő szónoklatoknak, a major domus
odakiálta Henriknek.</p>
<p>– No hát! Doktor! Felülni!</p>
<p>– Én az atyámmal fogok menni.</p>
<p>– De én gyalog jöttem ide, monda a lelkész.</p>
<p>– Akkor gyalog megyek veled.</p>
<p>Nem unszolták tovább. Minden embernek másra volt a gondja. Az
asszonyok magasztalták az ifju földesurat: de szép legény; a
leányok virágokat dobáltak a kocsijába. A hintó olyan lassan
haladt, hogy a gyalogosak lépést tartottak vele.</p>
<p>Az apa és fiu egymás mellett ballagott a gyalogsorban.</p>
<p>Az öreg latin nyelven beszélt a fiához: hogy a populé ne
értse.</p>
<p>– Édes fiam: emlékezhetel rá, hogy én semmit sem tartok olyan
nagy bünnek, mint a hazugságot, a tettetést. Neked pedig erre
gyerek korod óta nagy hajlandóságod volt. Tudod, mennyi
mogyoróvesszőt elnyűttem rajtad e rút hajlandóság kiirtása
czéljából. De úgy látom, hogy te még most sem gyógyultál ki belőle.
Ime, a mint meglátod a te szegény atyádat az urak csoportjában,
egyszerre kiugrasz <span class="pagenum"><a name="Page_16" id=
"Page_16">-16-</a></span> az aranyos hintóból, hozzám futsz,
megölelsz, carissime paternek titulálsz, s aztán velem jösz, a
taláromba fogózva gyalog. Azt hiszed, hogy engem ezzel a
képmutatással majd megcsalsz. Holott te ezt a nagy fiui szeretetet
most csak azért ostentálod, mert sérti a büszkeségedet, hogy neked
a díszhintóban a bajtársaddal szemközt kell helyet foglalnod és nem
az oldalánál. Ezért esett meg egyszerre olyan nagyon a szived az
apádon. Nézz a szemembe, és úgy felelj.</p>
<p>– Igaz.</p>
<p>– Tehát a büszkeséged van megsértve. A büszkeséget már nem
számítom a hét fő bünök közé, a hogy Petrus Lombardus dogmává
emelte, mert mi protestánsok a halálos bűn meghatározását csupán
János evangelistától fogadjuk el, a ki azt mondja: «minden hamisság
halálos bün»; a büszkeség pedig nem hamisság; mert az az embernek
igazi képe. Magam is benne lélekzem. Ámde azt tudnod kellett, mint
filozofusnak, hogy a ki magának urat fogadott, annak a dolga
engedelmeskedés. Ime, egy ezredes kapitány nagy úr, de ha a
generális szól, akkor ő hallgatni tartozik, s ha azt mondja neki a
generális: rohanj a tüzbe, rohanj a vizbe, annak engedelmeskednie
kell. Ha egy ember, a ki szegénynek született, dúskálkodni akar és
vigan élni: annak a büszkeségről le kell mondania. Ime, előtted
állt a válaszut, midőn pályát akartál keresni. Szabad akaratodra
biztam. Előtted volt az a sor, a mi nekem rendeltetett, a lelkészi
pálya. Igaz, hogy nálunk vizzel főznek s nem dobják el a kenyér
haját, s ha megkopott az öltöny, megfordítják a viszáját s úgy
viselik: hanem aztán a lelkipásztor ott ül mindig az első ülésben;
és senki fiával nem ül hátulsónak szemközt, mint egyedül az Isten
fiával. Te neked azonban nem tetszett ez a büszke szegénység; azt
mondád: «dat Galenus opes, dat Justinianus honores».<a name=
"FNanchor_1" id="FNanchor_1"></a><a href="#Footnote_1" class=
"fnanchor">1)</a> Kerested: megkaptad. A gazdagság, <span class=
"pagenum"><a name="Page_17" id="Page_17">-17-</a></span> kényelmes
élet, kezedben van. Galenus adta. A ki czifra kalapot akar viselni,
annak sokat kell azzal jobbra, balra, felfelé és lefelé
köszöngetni: én az én capellumomat nem veszem le ember előtt soha.
Mit ingadozol, mint egy órapendulum? A ki férfi, annak meg kell
állapodni. Ha fáj a megalázkodás: fordulj vissza, menj Göttingába,
tanuld végig a theologiát; aztán jer ide hozzám káplánnak, szolgálj
tiz esztendeig, mig valahol egy fárát kapsz. De ha fényben és
jóllétben akarsz élni: akkor ülj vissza a hintóba, a földes uraddal
szemközti lóczára: mert az a te helyed.</p>
<p>Henrik pironkodva ment vissza a lassan gördülő hintóhoz, s ismét
elfoglalta a helyét, ifjukori pajtásával szemben. Igy haladtak
végig a városon, egész a kastélyig.</p>
<h3>IV. A MACSKAASZTAL ÉS A LEHUZOTT KEZTYÜK.</h3>
<p>Kázmér urfi hazaérkeztét nagy ünnepségekkel fogadták a
sztaroszta palotájában. Mozsárdurrogás, dobpergés, trombitarecsegés
hirdeté a zsibongó népnek a pillanatot, midőn a diszhintó végig
döczögött a bástyahidon; a kapu előtt glédába állítva tisztelgett
az összes hajduság, a várkapitány vezénylete alatt. Maga a
sztaroszta a tornáczajtóig eléje jött a fiának.</p>
<p>Kázmér, ősi szokás szerint, féltérdet hajtva üdvözlé az atyját,
megcsókolva annak a felső karját: mire az öreg úr, hatalmas
tenyerét a fia dús hajzatába merítve, annálfogva egyenesre emelte
őt maga előtt s a másik tenyerével az orczáját gyöngéden
megpofozgatva, mondá: «ejh, de hatalmas üstököt neveltél, a mióta
nem láttalak!» Hanem azután megcsókolta jobbról-balról az orczáját.
S a csók a pofont eltörli.</p>
<p>Henrik nem kapott belőle: se a pofonból, se a csókból; őt
egyszerüen nem vették emberszámba.</p>
<p>Száz vendég volt a nagy tornáczban: mind előkelő nemes urak és
papok. Azok sorban mind összeölelgették a <span class=
"pagenum"><a name="Page_18" id="Page_18">-18-</a></span> fiatal
főnemest: Henriknek azonban csak a vállára veregettek, s míg a
földes úr fiának mindenki azt mondá «Vitám Pána!» a lelkész fiát
csak azzal köszönték, hogy «Badz zdrow».</p>
<p>Az első ismerkedés után rögtön az udvari szabó vette a két ifjut
gondjai alá. Uj öltözeteket kellett rájuk adni, méltóságuknak
megfelelőt: a studiosus jelmez nem illette meg őket többé. Henrik
ujdonat fekete bársony wammszot kapott, puffogós ujjakkal,
keményitett bodorgallért, fekete atlasz pulidert, selyem trikót,
ezüst csattos czipőket; kiegészítette jelmezét a tarsolyos öv, a
mellét körítő széles ezüst láncz, nagy medaillonjával, s a vállára
kötött fekete virágos tafota palást: mely csipőig ért. Mikor
körülnézte magát a tükörben, egészen büszke volt az öltözetére. Azt
hitte, hogy ezzel valami kitüntetést kapott.</p>
<p>Pedig nem volt az kitüntetés, csak megkülömböztetés.</p>
<p>Mikor átjött a nagy czímerterembe, elvakítá a nagy pompa, a
terem falait a bielistoki főurak arczképei ékesíték; közben a
czímeres pajzsok, minden szögletben pánczélos vasemberek, a magas
csúcsives ablakok megannyi lengyel őslegendának a megörökítői
üvegfestészeti remekekben; a hosszú asztal megrakva remekművű
tálakkal és billikomokkal, vert ezüstből és aranyból a nagy
csemegetartók, elefánt és tevepárducz alakra mimelve; középen a
nagy szökőkút, melyből az illatos levendulát zománczos delphinek
lövellik fel a magasba; – s a varázsló kábulatot csak növelte a
vendégsereg öltözetének és fegyverzetének pompája. Alig ismert rá a
maga kedves barátjára, Kázmérra. Az is oly fényes öltözetben
pompázott, a minőt csak a koronázási ünnepélyek alatt szoktak
viselni a lengyel főnemesek. Ennyi bársony és czobolyprém közepett
Henrik úgy találta magát az egyszerű fekete doktori gálában, mint
egy idegen világ lakója. A míg Kázmér körül tolongott a
vendégsereg, hogy kiki egyet ölelhessen rajta: őt, ha oldalba
ütötte valaki könyökkel, vagy a lábára taposott, azt sem mondta:
«wymow mie Pán!» (Bocsánat). <span class="pagenum"><a name=
"Page_19" id="Page_19">-19-</a></span></p>
<p>Pedig nagy volt a sürgés-forgás a teremben: minden vendég
kereste a maga helyét. Arra könnyű volt rátalálni. Minden
vendégnek, a ki valaha a bielistoki palotában lakomázott, volt egy
saját serlege, melyre a neve volt felvésve: a hányszor visszajött,
azt mindannyiszor előhozták a kincstárból. A kést, villát és
kanalat minden úr magával hozta a lakomához. Ezt a nemesi büszkeség
így kivánja: «abból a pohárból, a melyből én ittam, ne igyék más;
azt a kést, villát, kanalat, a mi az én szájamhoz ért, ne
nyalogassa más: – én sem a másét.»</p>
<p>Henrik is szerette volna tudni, hogy hát ő hol fog ülni?</p>
<p>Szerény ember volt. Legalul kezdte.</p>
<p>Az asztalfő elé egy magas támlányú faragott czímeres karszék
volt állítva: az nyilván a sztaroszta helye, a mellett kétfelől két
kisebb karos szék. A többi széknek nem volt karja. Ez gátolja az
embert, mikor a billikomot körömpróbáig ki kell inni. Az
asztalfővel átellenes végén a hosszú táblának volt a kisebbik úr
helye. Annak a serlege keresztelői ajándék volt: arany talapzaton
köszörült hegykristály kehely.</p>
<p>Henrik azt hitte, hogy a bajtársa mellett fogja megtalálni a
helyét. Ott azonban más névvel ellátott billikomot talált.</p>
<p>Elébbre kellett neki kerülni. Székről-székre keresgélte az ő
nevével jegyzett ezüst poharat: a jobboldali sorban nem találta.
Talán a baloldalon lesz? Bizonyosan ott lesz.</p>
<p>Megint alul kezdte. Aztán ment fölfelé. Nem talált a nevére.</p>
<p>Már a legfelső karos széknél volt. Nem hihette: csak a
kiváncsiság vette rá, hogy ott is megnézze a tányér elé helyezett
ezüst serleget. Nagyot dobbant rá a szive. Ezen a serlegen olvasá a
nevet: «Klausner». De csak egy perczig tartott a csalódása. A
keresztnév nem «Henrik» volt, hanem «Gottlieb.» Ez a díszhely a
sztaroszta baloldalán a lutheránus tiszteletesé; átellenben vele a
katholikus püspök. <span class="pagenum"><a name="Page_20" id=
"Page_20">-20-</a></span></p>
<p>Lám, azt az egyszerű lelkipásztort felmagasztalják, a fiát, a
doktort pedig még vendégszámba sem veszik.</p>
<p>Neheztelve fordult a major domushoz.</p>
<p>– Hát én nem vagyok hivatalos a mai lakomához?</p>
<p>– Hogyne volnál te hivatalos, doktorkám? Te vagy itt az első
személy! Nálad nélkül meg sem kezdhetnék a lakomát.</p>
<p>– De hát hol fogok én ülni!</p>
<p>– Mindjárt meglátod. Csak hadd üljön le elébb minden vendég.
Együtt van már minden uraság: csak épen a nagytiszteletű úrra
várunk, a te édes atyádra.</p>
<p>– Hiszen együtt érkezett meg velünk.</p>
<p>– Az ám. Csakhogy a nemes urak kocsiban, vagy lóháton jöttek:
azoknak a sárga és zöld sarúik nem lettek sárosak az útban; de a te
édes atyád gyalog jött idáig, annak még elébb ki kell a czipőit
suviczkoltatni.</p>
<p>Itt volt bizony már a tiszteletes; hanem ő elébb a sztarosztához
ment tisztelegni s azzal együtt jelent meg az étkező teremben,
mikor a hajdúk a nagy szárnyajtókat felnyitották. Olyan nagy ajtók
voltak azok, hogy három ember egyszerre jöhetett ki: közepett a
házi úr, jobbról a püspök, balról a lelkész.</p>
<p>A sztaroszta megjelenésére a trombitások tust fújtak, s minden
vendég oda állt az asztal mellé a maga helyére.</p>
<p>A püspök ekkor egy hosszú asztaláldást mondott el diákul,
melynek a végszavait mindenki utána dörmögte, kivéve tiszteletes
Klausner uramat, a ki más hiten volt s a latin ima után a maga
nyelvén éneklé el az asztaláldást: «Der Herr segne euch, und
sättige euch!»</p>
<p>Arra aztán következett az előretolt székek zörgése: kiki
elfoglalta a helyét.</p>
<p>Henrik csak nézte, hogy hát ő vele mi lesz?</p>
<p>De nem soká kellett várnia. Két hajdú sietve hozott egy kis
háromlábú asztalt, drága sávolyos abroszszal leterítve, azt
odaállítá a sztaroszta karszéke mögé. Széket is állitottak mellé, s
ezüst tányért, billikomot, étszereket <span class=
"pagenum"><a name="Page_21" id="Page_21">-21-</a></span> raktak fel
rá. Kés, villa, kanál még drágább volt, mint a többi vendégeknél. A
major domus mutatta az elefántcsont botjával a doktornak, hogy az
az ő helye: az udvari orvos rendesen a sztaroszta mögött ül; az ő
feladata lévén diætetikai és gastronomiai felügyeletet gyakorolni a
főúr asztalánál.</p>
<p>S hogy asztaltársa is legyen, oda jött a Caro, a nagy sinkorán,
s Henrik lévén a legjobb ismerőse, feltette a fejét az asztalra;
nagy kutya volt, épen elérte. Legalább neki is volt
vis-a-vis-ja.</p>
<p>Henrik egész méltósággal igyekezett ennek a furcsa hivatalnak
megfelelni.</p>
<p>A felhozott ételt elébb az ő asztalára tették le; neki kellett
azt mindenkinél elébb megizlelni.</p>
<p>Hát ez elég nagy auctoritás! Bizonyára így kellene minden főúri
asztal rendét megállapítani; hogy a háziorvos mondaná meg minden
ételnél: «ebből szabad a méltóságos gyomrodat megterhelned, ezt
pedig csak hagyd a tekintetes és a hallják-kentek gyomroknak!»</p>
<p>Henrik még azonfölül Hahnemann követője volt.</p>
<p>Annálfogva már a levesnél, a mint belekóstolt, difficultálta az
egész kotyvalékot.</p>
<p>– Kegyelmes úr! Ebből ne egyél, ez méreg! A hogy a vers mondja:
«Gyömbér és sáfrány, szerecsendió, szegfűszeg és bors Véred
sűrítik, gyomrodnak okoznak elégést».</p>
<p>Az egész asztaltársaság kaczagott ezen, de nagyot. «Pompás
vers!» Hanem azért csak felkanalazták a levest.</p>
<p>A következő étek volt vadkanfej megtöltve szarvasgombás
vagdalékkal s körítve hideg kocsonyával.</p>
<p>Ez ellen már egész litániát tudott felsorolni Henrik, a mint a
feltálaló mester egy leszelt darabot odatett az ezüst
tálczájára.</p>
<p>«Tiltva van minden állatnak a feje, a vadkan pedig egész a körme
hegyéig; a szarvasgomba föld alatt születik, föld alá visz, a
zeller rosz hevülésekre ingerel; a kocsonya <span class=
"pagenum"><a name="Page_22" id="Page_22">-22-</a></span>
neutralizálja a gastricus nedveket; ez nem emberi eledelnek
való!»</p>
<p>Ezen még nagyobbat nevetett a sztaroszta.</p>
<p>– De hidd el, kegyelmes uram, erősködék Henrik. Én a halhatatlan
tudós, Hahnemann elvei szerint ítélek. Ez az étel te rád nézve
méreg.</p>
<p>– Ha méreg, nagyon lassú méreg; ötven esztendeje ölöm már vele
magamat, mégis itt vagyok! Mondá a sztaroszta.</p>
<p>– Igen; de ez okozza a köszvényt a térdeidben, a csikarást a
beleidben; a zsábát a derekadban; a fülzúgást meg az álmatlanságot,
a gyomorégést, az orbánczot, meg a vidatánczot. Én, a te udvari
orvosod, azt ajánlom, hogy vitesd el ezt a halálélesztő étket az
asztalodról; mert az indigestiot az apoplexiától csak az imádság
választja el.</p>
<p>A sztaroszta kezdett meghökkenni. A doktor közel volt hozzá,
hogy hivatalos állásának érvényt szerezzen, s ez által a
«macskaasztalt» valódi dignitásra emelje.</p>
<p>Hanem a Kázmér mindent elrontott a közbeszólásával. Az asztal
tulsó végéről kiálta oda a Kamerádjának jó fenhangon.</p>
<p>– Ugyan pajtás, csak nem akarod itt eljátszani doktor Pedro
Recio, Daguero Die Tiertafuera szerepét Sancho Panza kormányzói
lakomájánál! Ezek az urak olvasták ám Cervantes Don Quixoteját.</p>
<p>Ezzel aztán kirántotta a barátja alól az egész doktori
kathedrát. Az egész vendégsereg kaczagott rajta. Maga a tiszteletes
úr is tréfás citatummal apostrofálá meg a fiát.</p>
<p>«Descende Philippe: non sunt hic ollæ».<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a></p>
<p>– Hát akkor mi czélból vagyok én erre a helyre designálva?
<span class="pagenum"><a name="Page_23" id=
"Page_23">-23-</a></span> – kérdezé méltatlankodva Henrik a major
domustól.</p>
<p>– Hát mi czélból? A czélból, hogy kóstolj meg minden ételt, hogy
nincs-e benne halálos méreg, a mitől az ember rögtön meggebed?</p>
<p>– Hát erre a hivatalra a Cáró kutyám is elég jó lesz.</p>
<p>S azontúl minden ételből, a mit eléje hoztak megkóstolás végett,
a leszelt darabot a nagy sinkoránnak dobta Henrik. Az meg bekapta
rögtön s egészen meg volt elégedve ezzel a hivatallal.</p>
<p>Így aztán maga a doktor épenséggel éhen maradt a dús lakoma
alatt; mert a tálat nem hozták hozzá többé vissza; hanem a
maradékot kivitték a mellékterembe, a hol abrosz nélküli asztalnál
ültek az alsóbb rendű vendégek: a kolduló barátok, az uraságok
iródiákjai és uti marschalljai, meg az udvari poéták. Ezeket ugyan
udvari bolondoknak is szokták nevezni, ha nagyon elmések voltak; de
ezt a magasabb czímet nem mindenik poéta érdemelte meg; mert voltak
közöttük unalmasak is, s ezek maradtak csak poétáknak.</p>
<p>Valamennyi között legkedveltebb volt a házi úr bolondja, a
Lupko; a ki be is hívatott az urak étkező termébe, s ott üzött
mindenféle allotriákat: gúnyverseket szavalt, utánozta a
kutya-macska-serenádot, a megölt sertés vonítását: egy kalapból
huszonötféle kalapot csinált, klarinétozott egy palaczkon, s
trombitált a markából s kiitta a pohár bort, ugy hogy a mellett a
páva hangját utánozta: «paón!»</p>
<p>Ezt persze Henrik mind nem tudta utána csinálni.</p>
<p>Lupkót traktálta is minden vendég borral. A doktornak pedig azt
sem mondták: «Mit iszol? Hozass!»</p>
<p>Még Kázmér is pajtáskodott a bohóczczal. Sőt nyilván ő biztatta
azt fel alattomban, hogy menjen oda a doktorhoz és ingerkedjék
vele.</p>
<p>Diákok szeretnek egymással kötődni; kivált ha az egyik közülök a
borozó asztalnál fancsali pofákat csinál. <span class=
"pagenum"><a name="Page_24" id="Page_24">-24-</a></span></p>
<p>A bolond odatánczolt a doktorhoz.</p>
<p>– Servus humillimus kollega! Hát bizony kollegák vagyunk.
Doktorok. Csakhogy a te fejeden barét van, az enyimen pedig
nyulfüles süveg. Evoe Bacche!</p>
<p>S azzal vállára ütött Henriknek.</p>
<p>Henrik is megharagudott ezért nagyon; de még jobban megneheztelt
a sinkorán, a mint azt látta, hogy egy pupos hátu ficzkó az ő
gazdájának a vállára üt. Egyszerre ott termett annak a nyakán, s
lekapta a fejéről a prémes süveget, mely ékesítve volt két szétálló
nyúlfüllel.</p>
<p>A bolond visszaakarta venni a süvegét; de a kutya nem adta oda,
ebből nagy huzakodás támadt a kutya és a bolond között. A doktor
kis asztalát is feldöntötték; utoljára is a süveg ketté szakadt,
fele a bolond kezében, fele a szelindek szájában maradt.</p>
<p>– Kusti innen, lélekadták! kiálta a sztaroszta. Nem hallgattok,
mikor a tiszteletes ur beszélni készül? S azzal a széke mellé
támasztott spanyolnáddal egyet a kutyára huzott, másikat a bolond
hátára, s eként rendet csinált közöttük.</p>
<p>A tiszteletes ur pedig már akkor állt az asztal mellett, a
poharat kenetteljes mozdulattal emelve magasra. S mondott egy szép
latin felköszöntőt, ékes tropusokban: a sztarosztára és az ő fiára,
s leendő családjára, minden késői ivadékaival együtt.</p>
<p>Az áldomást nagy összecsördülése követte a billikomoknak. Minden
vendég a körömpróbáig üríté ki a serlegét.</p>
<p>A vivátozás és trombitaharsogás elcsillapultával a sztaroszta
szólalt meg az asztalfőről.</p>
<p>– Deo gratias! Köszönöm a sok szép kivánságot. Ime, hogy
bebizonyuljon, milyen nagy becsülete van az én tiszteletes
szomszédomnak oda fenn a mennyországban: alig hogy elzengte azt a
kegyes óhajtását, hogy az én családom a jövendő időkre is
felvirágozzék, már meg is érkezett rá a kedvező válasz. Most kapom
a dicsőséges Bécs városából <span class="pagenum"><a name="Page_25"
id="Page_25">-25-</a></span> a levelét az én kedves barátomnak, a
hatalmas Sonnenburg Maximilián herczegnek, melyben arról tudósít,
hogy mind a serenissimének, mind a serenissimának: Tannenfelsi és
Bunteviczi Rattenburg Ludmilla herczegnőnek legforróbb óhajtása
találkozik az enyimmel, a midőn egyetlen leányukat,
Sonnenburg-Rattenburg Ingola herczegkisasszonyt az én fiammal
Kázmérral eljegyzik.</p>
<p>Ezt a diadalhirt már igazán falrengető vivátozás követte. Minden
vendég sietett Kázmérnak gratulálni.</p>
<p>De ő maga oda kiáltott az asztal tulsó végéről az apjának.</p>
<p>– De szép-e hát az a kisasszony?</p>
<p>– Itt van az arczképe nálam. Az is megküldetett a levéllel.</p>
<p>Azzal elővette az oldalzsebéből a kis miniature arczképet, mely
gyémántos keretbe volt foglalva.</p>
<p>Azt természetesen mindenki szerette volna látni.</p>
<p>De a sztaroszta nem adta ki a kezéből.</p>
<p>– Hohó! Csak pomále! Ezt nem szabad még másnak meglátni, csak a
vőlegénynek!</p>
<p>Azzal hátra fordult, tudva, hogy Henrik ott van.</p>
<p>– Nesze fiam, doktor. Te vidd oda Kázmérhoz ezt a képet. De csak
neki mutasd meg, senki másnak. Te magad megnézheted, mert te doktor
vagy. Értesz a fizonomiához. Meg tudod mondani a képből, hogy
vajjon sangvinicus, avagy phlegmaticus, sőt cholericus, vagy
ne-adj-Isten melancholikus temperamentuma van-e a
herczegkisasszonynak?</p>
<p>No hát ez mégis kitüntetés volt Henrikre nézve. Ő vitte oda az
arczképet Kázmérhoz. Ő mutatta azt meg legelőször a
vőlegénynek.</p>
<p>Mythologiai szépség volt az eljegyzett mátka. Úgy volt lefestve,
mint Sappho: görög chlamysban, vállára omló aranyszőke fürtökkel: a
félkarja vállig mezítelen. Elefántcsontra volt festve a kép,
remekművű aquarellben.</p>
<p>Kázmér nem birta titkolni elragadtatását arájának szépsége
fölött: «Istennő ez!» <span class="pagenum"><a name="Page_26" id=
"Page_26">-26-</a></span></p>
<p>– Valóban imádásra méltó, erősíté Henrik.</p>
<p>Másnak nem engedték azt megnézni: csak kettőjüknek volt
szabad.</p>
<p>De a bohócz odafurakodott alulról az asztal alul s kidugta
kettőjük között a fejét, hogy bele sandíthasson a képbe.</p>
<p>Henrik fricskát adott neki az orrára, s eltakarta előle a
képet.</p>
<p>– Ejh. Ez nem bolondnak való!</p>
<p>Nem jó pedig egy poétának fricskát adni az orrára; mert az azt
nem szivesen veszi és boszut áll a fricskáért.</p>
<p>A bohócz a széttépett füles sapkája helyett elővette a sok
alakuvá idomítható kalapját s azt tette fel a fejére. Ezuttal
azonban olyanforma capellumot gyurt belőle, a minőt tiszteletes
Klausner uram viselt. S egyuttal egy ágymennyezet függönyét kerítve
a nyakába, azzal utánzá a tiszteletes ur ránczos tógáját. Eképen
állt oda az asztal mellé és poharat emelt.</p>
<p>A vendégek csörömpöltek a serlegeikkel, hogy Lupko szóhoz
juthasson. Végre csendesség lett, hogy megszólalhatott a
bohócz.</p>
<p>Hangjában és előadásában vakmerően tudta utánozni a
tiszteletest. Épen oly ünnepélyesen bocsátá a szavakat az orrán
keresztül, a mondatok végén megnyujtva a szótagot.</p>
<p>– Érdemes gyülekezet! Én is egy örömhirt bocsátok el magamtól,
mely ma érkezett hozzám kutyapostával Siberiából. A hatalmas
Siberiának dicső fővárosából Irkuczkból. Iramszarvasbőrre tunguziai
hieroglyphákkal irva kaptam a levelet, a melyben tudósít a hatalmas
samojéd herczeg pán Subagalléros, a maga és herczegasszonya pána
Csoroszlya részéről, miszerint tizenkilencz leányuk közül az
egyetlent, panicza Kaczamajkát a mai napon az én egyetlen fiammal,
Henrikkel eljegyezték.</p>
<p>A vendégsereg nagy hahotában tört ki e bohókás paródiára; a
trombitások fertelmes nagy tust fujtak: mindenki <span class=
"pagenum"><a name="Page_27" id="Page_27">-27-</a></span> röhögött:
még maga a jámbor tiszteletes is csendesen mosolygott a
bolondságon.</p>
<p>Hiszen bolondság volt. Talán maga Henrik épen olyan jót nevetett
volna rajta, ha ő is végig itta volna a társasággal az egész
lakomát. De hát ő egészen étlen és szomjan maradt. S az nagy
veszedelem! Egy beborozott társaságban egy józan ember.</p>
<p>Kázmér is kaczagott a bolond szavain. Goromba tréfa volt: de hát
bolondtól ki veheti rossz néven a bolondságot?</p>
<p>Henrik pedig csak hallgatott, elsápadt; az ajkait harapdálta
véresre.</p>
<p>– No pajtás, hát mit morfondérozol? Csak nem haragszol tán?
kiálta rá Kázmér.</p>
<p>– Dehogy haragszom. Csak kalkulálok. Te, meg én: az kettő.
Ingola és Kaczamajka, az is kettő. – Kétszer kettő négy. Akár így,
akár amúgy: kétszer kettő mindig négy. Erre emlékezzél vissza!</p>
<p>– No ezt ugyan nem lehet elfelejteni.</p>
<p>Hogy kétszer kettő négy!</p>
<p>Akár igy, akár amugy?</p>
<p>De mi az az «amugy?»</p>
<p>A nagy lakomát nem rekeszté be, csak félbe szakítá a táncz. A
jelt megadta a sztaroszta az által, hogy rágyujtott a nagy
tajtékpipájára, a mit látva, az uraságok is követték a példát s a
fekete kávé mellett hozzá kezdtek a kedélyes füstöléshez. Erre a
muzsikusok elhagyták az étkező termet s miután ők is falatozának,
egy kis idő mulva, ujból megzendült a muzsika a vendégek feje
fölött, a palota emeletén, a hová az étkezőből is fel lehetett
jutni csigalépcsőn.</p>
<p>A mint aztán odafenn a mazurka lelkesítő hangjai felharsantak, a
tüzlelkü fiatalság kirugdalta a székeket maga alól, s nem várva a
biztatást, futott fel a lépcsőn a tánczterembe. Az idősebb urak
közül is ment velük, a kinek birta a lába (ebéd után) a
garádicsjárást. <span class="pagenum"><a name="Page_28" id=
"Page_28">-28-</a></span></p>
<p>Az emeleten volt a viaszkgyertyákkal fényesen kivilágított
tánczterem; a hol már akkor össze volt gyülve a lithván főváros
ifju szépeinek és deli matronáinak diszes koszoruja, kik az
ellenkező csarnok lépcsőin jöttek fel ide.</p>
<p>Henrik is sutba dobta a duzzogást, még az éhkoppot is elfeledte,
s ő is sietett a tánczterembe, mely már tele volt hölgyekkel.</p>
<p>A szép leányok álltak, az éltesebb hölgyek ültek, a hogy
szokás.</p>
<p>Henrik is megtalálta a leányok között a szive bálványát. Hét év
előtt még serdülő leányka volt: ma már viruló hajadon. Akkor nagyon
szerették egymást s esküvel fogadták, hogy egymáséi lesznek.</p>
<p>Ott állt a bájos szép Tatjána a mamája előtt. Orosz nemzeti
öltönyt viselt, gyöngyökkel hímzett elővel, drágaköves pártával.
Orosz csinovniknak a leánya volt, a kinek az atyját
Szentpétervárról küldték ide a lengyeleket rendben tartani.</p>
<p>Hét év multán csodamódon megnőtt a szép leány: ő volt a
legmagasabb a kisasszonyok között, megjelenését még emelte a magas
orosz párta.</p>
<p>Több pár tánczolta már a mazurkát.</p>
<p>Henrik is odalejtett gyermekkori ideálja elé s elébb meghajtva
magát annak az édes anyja előtt, daliás tempóval kérte a kezét a
kisasszonynak a tánczra. Hét év után első viszontlátás volt ez.</p>
<p>A délczeg hajadon erre elkezdte a hosszú, hímzett keztyüjét
lehuzni a kezéről.</p>
<p>Henrik elbámult. De furcsa uj szokás ez! Hogy a tánczosnő
lehuzza a keztyüt a kezéről, mikor tánczra hivják!</p>
<p>A kisasszony odanyujtá Henrik elé a kezét: de olyan különös
mozdulattal.</p>
<p>– Tatjána kisasszony? rebegé Henrik.</p>
<p>– Nos? Doctor! Azt hiszem, hogy ön a pulzusomat akarja
megtapintani. <span class="pagenum"><a name="Page_29" id=
"Page_29">-29-</a></span></p>
<p>Henrik le volt forrázva. Kigunyolják! ő csak doktor, nem
levente! Még az van hátra, hogy a nyelvét is megmutassa neki a
kisasszony: a hogy a doktornak szokás.</p>
<p>Mozdulni sem tudott, csak ott állt, mint a bálvány. No de
hirtelen segített rajta valaki, elmozdította az utjából. Kázmér
volt. Ez csak egy leventés lábtoppantással jelezte, hogy tánczra
kéri a kisasszonyt, s ennek az mindjárt a derekát nyujtá; Kázmér
átkarolta azt a karcsu derekat s röpítette a leányt magával a
tánczba.</p>
<p>Henrik kábultan tekinte utánuk. Az ő hajdani kedvese s az ő jó
barátja! Hogy ragyog a leány szeme, mikor tánczosa szemébe néz!
Mintha szemeikkel tartanák egymást fogva. Ez a mazurkának a
varázsa. A levente megáll középen, karjait összefonva, tánczosnéját
elbocsátja magától, a ki őt körben körüllejti. De az alatt is
folyvást leventéje szemébe néz a leány, s e szem varázsával
visszahagyja magát vonni hozzá. S akkor úgy tesznek, mintha
suttognának egymással.</p>
<p>Mikor szünete volt a táncznak, Kázmér odavezette tánczosnéját a
kredenczhez s frissítőt nyujtott neki. Ott ácsorgott Tatjána
kisasszonynak a papája is, a jó Eskimoff Nikoláj. A leány átölelte
az apját, megcsókolta orczáját és a fülébe sugott valamit. Aztán
repült vissza megint lovagja karján a colonneba. A mazurkának sok
figurája van: azt Henrik mind végig nézhette egy
ablakmélyedésből.</p>
<p>Mikor vége volt a táncznak, Kázmér visszavezette a kisasszonyt a
mamájához s térdhajtás és kézcsók mellett bucsút vett tőle; Henrik
oda ment a barátjához s szemrehányást tett neki.</p>
<p>– Elkaptad előlem az én szeretőmet.</p>
<p>Kázmér elébb csodálkozva tekinte rá, aztán a szeme közé
nevetett.</p>
<p>– De bolond fiu vagy te! Hát az csak természetes, hogy az első
tánczot a szép Tatjánával nekem kell eljárnom a mi házunknál. Ez a
világi rend.</p>
<p>– Miért volna ez a világi rend? <span class="pagenum"><a name=
"Page_30" id="Page_30">-30-</a></span></p>
<p>– Miért? Te úgy látszik, hogy még nem is tudod, hogy az alatt a
hét esztendő alatt, a míg te velem együtt odajártál a világban,
nemcsak a kis leány nőtt meg ilyen nagyra, hanem a papája is. Az a
kis csinovnik, a kinek te hét év előtt aktákat másolni segítél,
manapság grodnoi kormányzó: excellentiás ur, a ki a várban lakik, s
még az én apámnak, a sztarosztának is parancsol. Úgy bizony
fiacskám. A kis Tatjána nagyranőtt, a mióta nem láttad, nőjj te is
nagyobbra, ha el akarod érni. No ne csinálj ilyen eccehomo képet:
eredj inkább tisztelegj te is a kormányzó urnak. Az most igen nagy
barom!</p>
<h3>V. MINDEN UT SZENTPÉTERVÁRRA VEZET, DE HÁT AZTÁN HOVÁ?</h3>
<p>Most világosodott fel már Henrik fejében, miért ültették az
asztalnál Tatjána papáját Eskimoff Nikolájt mingyárt a püspök
mellé. Hisz az most nagy potentát!</p>
<p>Valami messzelátó gondolat járt Henrik lelkében. Odament a
frissítőszereket osztogató kredenczhez, a hol a kormányzó ur
gyönyörködött a szép leányok tánczában s a közben szürcsölgette a
jeges sorbetet.</p>
<p>Mélyen meghajtotta magát előtte s oroszul üdvözlé.</p>
<p>«Zdravtwujtye excellentia!»</p>
<p>A kormányzó a vállára veregetett a doktornak.</p>
<p>– No hát te is hazakerültél? Már hivatalt is kaptál?</p>
<p>– De nem akarom azt megtartani.</p>
<p>– Hát mit akarsz? kérdé Eskimoff, a poháron keresztül vizsgálva
az ifjut.</p>
<p>– A mi szélesebb pályát nyit előttem. Itt Bielistokban a
doktornak nincs kelete: különösen a homöopathának. Itt a ki
megbetegszik, azt kivánja, hogy nagy fityegős palaczkokban itassa
velük a doktor a medicinát s nem is recept neki, ha egy árkus
papirost végig nem ír. Az érvágások, kataplazmák sem maradhatnak
el. Az uj orvosi tudomány pedig mindezt elvetette már. De hát azt
itt nem <span class="pagenum"><a name="Page_31" id=
"Page_31">-31-</a></span> értik meg. A lengyel a traditiókban él.
Szentpétervárra akarok menni. Ott nyilik tér egy vállalkozó orvos
előtt. Szentpétervár az uj Róma! Minden ut oda vezet. Esedezem
előtted, kegyelmes uram, adj nekem ajánló leveleket a
császárvárosba a te ismerőseidhez, hogy protekczió utján
boldogulhassak.</p>
<p>– No azt szeretem, ha innen elkotródol. S majd adok ajánló
leveleket. Mikor mégy? Holnap mingyárt? Annál jobb. Hanem elébb
megállj fiacskám. Ingyen nem adunk semmit, cserében mindent. Te jó
pajtása vagy ennek a Kázmér urfinak, ugy-e?</p>
<p>– A hogy veszszük.</p>
<p>– De én láttam, hogy a mint Kázmér urfi elvégezte a tánczot a
leányommal, rögtön te veled eredt bizalmas suttogásba. Hát legelébb
is felelj nekem arra a kérdésemre, hogy ha a lengyel valakinek a
szavát adja, meg szokta az azt tartani?</p>
<p>– Bizonyára azt mondhatom, kegyelmes ur, hogy ha a lengyel
szavát adja a jó barátjának, hát tüzbe, vizbe megy érte; ha szavát
adja az ellenségének, hát visszatér hozzá a fogságába, ha szavát
adja zsarnokának, hát türi a nyakára tett jármot: – hanem ha szép
leánynak adta a szavát, akkor elfelejti azt, a mint a sarkán
megfordult.</p>
<p>– Ezt az utolsót nem csak a lengyelek teszik úgy. Hát még egyet
kérdezek tőled. De a hogy igazat felelsz rá, a szerint taksálom a
hozzád való jó indulatomat. Te hallottad a sztaroszta
felköszöntőjét, a melyben elmondta Kázmér urfi eljegyeztetését egy
bécsi herczegkisasszonynyal: te láttad is annak az arczképét, mert
a sztaroszta felszabadított rá. Hát mondd meg nekem igazán,
becsületedre, melyik szebb a kettő közül: az én Tatjánám, vagy az a
bécsi herczegkisasszony?</p>
<p>– Excellentiás uram! Párisnak nem eshetett olyan nehezére az
itéletmondás, midőn három istenasszony közül kellett egynek
odaitélnie az aranyalmát, mint nekem választ adni arra a kérdésre,
hogy a két hölgy közül melyik <span class="pagenum"><a name=
"Page_32" id="Page_32">-32-</a></span> szebb az «én» szemem előtt.
Hanem egyet mondhatok neked. Azon a képen a háttérbe van odafestve
két fenséges lovagvár. Azok a hozzájuk tartozó uradalmakkal együtt
a menyasszony hozományát képezik. S ezek a várak nagyon szépek.</p>
<p>– Jól van. Mindent tudok. Holnap, ebéd után jőjj fel hozzám a
várba, az ajánlóleveleidért.</p>
<p>Henrik aztán eltünt a tánczteremből: visszavonult a szobájába a
jövendő fondor terveit kikoholni.</p>
<p>Minden rossz indulat fel volt már ébresztve szivében: az
irigység, a megszégyenülés, a boszú, a megcsalt szerelem. Ez a négy
szörnyeteg, a kinek soha nincs lehunyva a szeme: ébren alszik.</p>
<p>Virradóra hivatták a sztarosztához. Ott ült az öreg a
karszékében, veresre ivott ábrázattal és fujt erősen.</p>
<p>– Mit csinálsz kegyelmes uram?</p>
<p>– Várom a gutát, a ki megüssön, vagy a kirurgust, a ki eret
vágjon rajtam: felelt kedélyesen a sztaroszta. Az a kérdés, hogy
melyik jön hamarább?</p>
<p>– Én jöttem.</p>
<p>Aztán elvégezte a sebészi műtétet a sztarosztán, a mit már annak
megkivánt a természete minden nagy lakomázás után.</p>
<p>– Jól van fiacskám. Érted a mesterségedet. Kár, hogy nem maradsz
itt az udvaromban.</p>
<p>– Hogyan? Kegyelmes uram.</p>
<p>– A kormányzó beszélt velem. Elmondá, hogy Szentpétervárra
kivánkozol. Igazad van. Azonban engemet is rábeszélt, hogy én is
küldjem a Kázmér fiamat az orosz fővárosba: fel a czári udvarhoz.
Ott nagy kelete van az ilyen daliás ficzkónak, a ki még olvasott
is, s filozofálni is tud. A muszkák szeretik a filozofiát. No
nálunk ugyan keveset adhat el belőle. Mi azt teszszük, a mi a
szivünk hevében eszünkbe jut s nem tanakodunk rajta sokat. Hát
menjetek megint együtt. Én utánnad küldöm a fizetésedet, a mit az
udvaromnál levő hivatalodért igértem s azt kivánom, <span class=
"pagenum"><a name="Page_33" id="Page_33">-33-</a></span> hogy
egyedül a fiamra vigyázz érte. Valami bajba ne ártsa magát.</p>
<p>Henrik kezet csókolt a jóltevőjének. Értette az
összefüggést.</p>
<p>Ez az ismert jelszó. Valakit előmozdítanak, hogy
elmozdítsák.</p>
<p>A kormányzó észrevette azt, hogy Kázmér balkézen vezette vissza
a tánczból a leányát az anyjához. – Csak menjen az urfi
Szentpétervárra.</p>
<p>Ebéd után felment a várba Henrik a kormányzóhoz. Az átadta neki
az ajánló leveleket és – két utlevelet: a maga és Kázmér
számára.</p>
<p>– Kázmér urfi is veled fog menni. Aztán a lelkedre kötöm
fiacskám, hogy engem mindenről idejekorán tudósíts, a mit jó
barátod tesz, vesz és tenni szándékozik. Értesz engem?</p>
<p>– Jól értelek, kegyelmes uram.</p>
<p>Alig mult el egy esztendő, hogy a két jó barát elment
Szentpétervárra, a midőn egy éjjel hazaérkezének együtt a
bielistoki várkastélyba.</p>
<p>Sötét éjjel jöttek meg: akkor is a vadas kert kapuján kerültek
be s a náluk levő kulcsok segélyével, a cselédség tudta nélkül
jutának be a kastélyba. Felkeresték a sztarosztát.</p>
<p>Egyesegyedül ült az öreg a hálószobájában, a nagy karszékében.
Három asztal volt a közelében: egy előtte, kettő a két oldalán. Az
előtte levő asztalon volt egy nagy pergamentlevelű könyv: abban
volt szép kezdőbetűkkel megirva Lithvánországnak a története, a
legelső pogány fejedelmektől kezdve; a másik két asztalon pedig
valának elhelyezve a mindenféle alaku kegyes palaczkok: úgy mint a
chartreuseök és benedictinerek s más aféle dicséretre méltó
életelixirok. A sztaroszta, felváltva, olvasott hol az egyikből,
hol a másikból.</p>
<p>Nagyot bámult, mikor a két ifjut megjelenni látta.</p>
<p>– Hát titeket a griffmadár hozott-e ide? <span class=
"pagenum"><a name="Page_34" id="Page_34">-34-</a></span></p>
<p>– Valóban a griffmadár hozott, monda neki Kázmér urfi, az a
griff, a ki a világ hatalmasait a körmébe ragadja s a Kaf hegyig
viszi.</p>
<p>Aztán elmondá az apjának, hogy minő világalakító terv szülemlett
meg a nagy Oroszország fővárosában, Szentpétervárott. Nem kevesebb
az, mint a minden népek felszabadítása a zsarnoki uralom alól. Egy
hatalmas szövetség keletkezett, élén Constantin herczeggel, a
zsarnoki önkény megbuktatására. Részesei e szövetségnek az orosz
birodalom minden nemzetei, az ötödik ezek között a lengyel. A
hatodik és hetedik, a mely még most nem tartozik az orosz
világbirodalomba, az oláh és a magyar; de majd ezek is csatlakozni
fognak. Ennek a jelvényeül visel minden tagja e szent szövetségnek
egy réz gyürüt, melynek hét czikke van: a hét nemzet
kezdőbetűivel.</p>
<p>Az öreg Moszkowszky nagy gyönyörűséggel vette be ezt a
tervet.</p>
<p>Minden megérett már a kitörésre. A hadsereg meg van nyerve a
forradalom részére, a tartományokban meg vannak alakítva a felkelő
bizottságok, a szerepek ki vannak osztva.</p>
<p>Volhyniának a felkelő bizottsága Moszkowszky Kázmérra van
bizva.</p>
<p>Szentpétervárról várják a jeladást.</p>
<p>A mint ott kitört és tért foglalt a forradalom, azzal
egyidejüleg minden fővárosban: a déloroszok Kievjében, a tatárok
Kazánjában, a krimiek Bakcsiszerájában, a finnek Helszingförsében,
a lengyelek Varsójában egyszerre felüti a fejét a forradalom. S nem
késik támogatni a közös kitörést Bielistok, Perm, Odessa, egész fel
a szibériai Tobolsk városáig.</p>
<p>A sztaroszta el volt ragadtatva e kiáltástól.</p>
<p>– Hát a kormányzóval mi történik akkor?</p>
<p>– Az Eszkimoff Nikolájt elfogjuk a citadellájában az őrségével
együtt.</p>
<p>– És akkor söpörni fogja ő az udvart a bielistoki kastélyban?
<span class="pagenum"><a name="Page_35" id=
"Page_35">-35-</a></span> ujjongott a sztaroszta. Az a dölyfös
leánya, a Tatjána pedig mosogatni fogja a czintányérokat a
pitvarban!</p>
<p>– Hanem ezt mind titokban kell tartani mind addig, a mig a
jeladás meg nem érkezik Szentpétervárról az általános
felkelésre.</p>
<p>Csak egyért neheztelt egy kissé az öreg sztaroszta. Ha már a
szent szövetség Volhyniát is felvette a tagjai közé, miért nem
bizta annak a vezetését a legjogosultabbra: ő reá, az apára? miért
a fiára?</p>
<p>– Látod, te már nagyon öreg vagy és sokat iszol.</p>
<p>Az öreg aztán csak beletörte magát az uj világrendbe. Hisz így
is visszahárul rá majd a dicsőség, ha a fia lesz Volhynia
vezetője.</p>
<p>A két fiatal ember tehát e naptól fogva elrejtve maradt a
várkastélyban, senki sem tudott az ottlétükről semmit.</p>
<p>Úgy volt, hogy galambpostával fognak izenetet kapni
Szentpétervárról.</p>
<p>Egy napon aztán megérkezett a várt postagalamb a
várkastélyba.</p>
<p>Megtalálták a farkatollára huzott hártyalevelet, melynek titkos
irásához Henrik birta a kulcsot.</p>
<p>Henrik átvette a titkos levelet s lehüvelyezte annak a
tartalmát.</p>
<p>– Rossz hír! A legrosszabb! Szentpéterváron kitört a forradalom,
de azonnal leveretett. A szövetség vezérei mind valamennyien
elfogattak. Meneküljön, a ki még tud.</p>
<p>– Itt van ni! mondá a sztaroszta. Én vén vagyok és sokat iszom.
De ha valamit tenni akarok, azt nem vitatom meg senki mással, mint
saját magammal. Ti bölcsek vagytok és fiatalok; fecsegők és
tehetetlenek.</p>
<p>– Most már csak a futásban az üdv. Mondá Henrik. Nekünk meghozta
a vészhírt a postagalamb ma: a kormányzó még nem tud róla semmit. Ő
hozzá a hivatalos jemsik utján csak holnapután érkezik el az
utasítás. Két napi egérutunk van előtte. Nekünk menekülnünk kell
azonnal. <span class="pagenum"><a name="Page_36" id=
"Page_36">-36-</a></span></p>
<p>– Hová? kérdezé a sztaroszta.</p>
<p>– Világos az utunk. Ausztria ott van közelben. Bécs nem
szolgáltatja ki a politikai menekülteket. Ott van Kázmérnak leendő
apósa, a nagy befolyásu államférfi. Neki az ő szárnyai alá kell
menekülni. Csak az első furia elmuljon a fejünk fölül: a többit
aztán a nagykövetek majd eldiplomatizálják.</p>
<p>Tehát a két ifjunak együtt kellett futni az osztrák határ felé.
Ittlétükről és futásukról az orosz kormányzóságnak nem lehetett
tudni semmit.</p>
<p>Hét nap mulva kapott a sztaroszta egy Henrik által irott
levelet, melyben tudatják vele, hogy a két ifju szerencsésen
átjutott a határon, megérkezett a császárvárosba: azonnal a
herczegi családhoz mentek, a hol nagy szivességgel lettek fogadva.
Nincs semmi baj. A forradalomban való részvétet egyszerűen
eltagadják. A nagykövetségek majd eligazítják a többit.</p>
<p>Ez örvendetes hirt Moszkowszky tiszteletes Klausner urammal is
sietett közölni, a ki ezentúl ismét mindennapos látogatója lett a
sztarosztának.</p>
<p>Még nagyobb megnyugtatására szolgált Moszkowszkynak az is, hogy
a mikor már az ujságok is tele voltak a szentpétervári lázadás
hirével s annak minden részleteit is közölték (s még abban az
időben az ujságiróknak hazudni vagy nem volt szabad, vagy muszáj
volt: de tetszésükre épen nem volt bizva) ugyanakkor több izben
találkozott Eskimoff kormányzóval és az folyvást igen nyájasan
viselkedék iránta, soha sem kérdezősködött a fia után és
egyáltalában nem példálózott a szentpétervári összeesküvésről,
mintha az ő rájuk kettőjükre legkevésbé sem tartoznék.
Természetesen, ő maga sem hozta azt elő soha.</p>
<p>Nagyon kevés idő vártatással érkezett egy levél a sztarosztához
Sonnenburg herczegtől, melyben örvendetes szavakkal tudatja a
«nászurával» hogy a mai alul megirt napon egyetlen leánya Ingola az
oltár előtt lett örök frigygyel <span class="pagenum"><a name=
"Page_37" id="Page_37">-37-</a></span> egybekötve Kázmér urfival, a
sztaroszta fiával. Ezzel egyidejűleg irt Henrik is az apjának, nagy
körülményesen vázolva a főuri menyegző változatos pompáját, mely
után a boldog pár kivonult azonnal az ősi várba: Sonnenburgba.
Onnan majd Olaszországba mennek nászutra, a hová őt is magukkal
viszik: – az orvost.</p>
<p>Erre az örömhirre az öreg Moszkowszky csendes misét
szolgáltatott.</p>
<p>Még nem mult el egy ujabb év, a midőn maga Kázmér urfi tudatá
levélben apjával az örvendetes családi eseményt. Fiucska született,
anya és fiu a legjobb egészségnek örvendenek: az utóbbi anyai
nagyapja nevére Maximiliannak kereszteltetett.</p>
<p>– Itt van ni! Dicsekedék Moszkowszky Klausnernek. Egy unoka! A
kinek a neve Maximilian! Osztrák herczegnek az unokája. Ez már csak
nem lesz paraszt soha. Volt már valaha egy Maximilian nevü paraszt
a világon? Soha! Fittyet vetünk már a zsidó prófétának!</p>
<p>Sürün következtek ezután a meny levelei. Gyöngéd finom kézzel,
vékony tollal irott sorok. A mívelt lelkű hölgy rajzolja ezekben a
végtelen nagy idylli boldogságot, melyben Kázmérral osztoznak.</p>
<p>Azután jön egy örvendetes tudósítás a császári udvari kanczellár
által aláirva, melyben hivatalosan tudatják a sztarosztával, hogy
fia Kázmér a császári hadsereg első uhlánus-ezredénél őrnagyi
ranggal lett alkalmazva.</p>
<p>Megint ujabb év után ismétlődik az örvendetes családi ünnep. Itt
a második! «Szaniszló» lett a neve. Ennek már egy lengyel ős nevét
adták!</p>
<p>– Hej be szeretném őket látni! sóhajta fel az öreg
sztaroszta.</p>
<p>De hát már az ő csontjai nem kivánják a szekéren utazást. Bécs
városa vajmi messze van Bielistokhoz!</p>
<p>Ámde a mit meg nem látni szinről-szinre, betelik a kivánsága
képmásban. A szerető meny lefesti a két apró ivadékot, a mint
egymást ölelve tartják, fejecskéikkel <span class=
"pagenum"><a name="Page_38" id="Page_38">-38-</a></span>
összebujva. A sztarosztának a könyei omlanak, mikor ezt a képet
nézi.</p>
<p>– Ezek csak nem lesznek parasztok soha!</p>
<p>Ujabb ajándékok jönnek.</p>
<p>Megküldik Bécsből a Moszkowszky-Sonnenburg familiák
összeállított kettős családfáját egy képen egyesítve. Rézmetszetben
van elkészítve, remek rajzokkal. Egy hibát nem találni benne.</p>
<p>Az öreg sztaroszta maga is ir levelet gyermekeinek; fiának és
menyének. Ugy szólítja meg őket a levélben, hogy «gyermekeim».
Biztatja őket, hogy eljön az ideje, a mikor őt majd
meglátogathatják itt az ősi kastélyban Bielistokban. A czár
amnestiát fog adni azoknak, a kik 1824-ben compromittálva lettek, s
a külföldre menekültek. Reméli, hogy még azt az időt meg hagyja
neki érni a mindenható. A Henriket is köszönteti, a ki hűségesen
ott van Kázmér mellett.</p>
<p>Derék fiu. Azt megbecsüljék!</p>
<p>Bizony derék fiu; minden héten ir az apjának levelet s hébe-hóba
egy kis pénzt is küld neki haza. Ámbár nagyon lassan megy a
keresete.</p>
<p>Majd megint ujból kap egy megtisztelő levelet Bécsből a
sztaroszta, melyben lekötelező módon tudósítja a főudvarmesteri
hivatal, hogy ő felsége a császár és király Moszkowszky Kázmért
alezredessé léptette elő s a kamarási arany kulcscsal ékesítette
fel.</p>
<p>– Az én fiam alezredes! A hatalmas császári hadseregben! Hajh,
de szeretném őt látni, abban a piros prémes egyenruhában. A
kamaráskulcsot vajjon hová akasztja? Az övére, vagy a
vitézkötésére? Csak legalább az arczképét megláthatnám! Édes
tiszteletesem, ha még egyszer irsz a Henrikednek: kösd a lelkére,
hogy szóljon a fiamnak, festesse le magát a számomra; de egész
ember nagyságában. Lóháton ülve. A hogy az ezredét kommandérozza s
azt küldje el nekem. Az lesz nekem a legkedvesebb karácsonyfia.
<span class="pagenum"><a name="Page_39" id=
"Page_39">-39-</a></span></p>
<p>Klausner Gottlieb uram megirta a fiának ezt a kegyes atyai
kivánságot s kapott is rá választ.</p>
<p>De ez a válasz nagyon boszantá mind a két öreg urat.</p>
<p>«Kázmér nem engedi magát lefestetni: az a babonás hit bántja,
hogy a kit ifju korában lefestenek, az ifjan hal meg».</p>
<p>– No, látott már valaki ilyen bolondot? förmedt fel a
sztaroszta. Az én fiamnak babonája van! Olyan babonája, a milyennek
még én sem hallottam hirét soha. Hát azért tanulta a filozófiát,
metafizikát, meg a chémiát? Én nem kaptam Utrechtben diplomát, még
sem hiszek ily bolondokat. Látszik, hogy Bécsbe került: ottan
ragadt rá az ilyen morfondérozás!</p>
<p>– Én tudnék ezen segíteni, mondá Klausner Gottlieb. Ismerek
Bécsben egy hires festőt, a kinek az a különös talentum adatott,
hogy ha valakit egyszer jól megnéz, odahaza élethiven le tudja
festeni az arczképét, a nélkül, hogy a lefestett tudna felőle
valamit. Ezt meg lehetne bizni ezzel a feladattal.</p>
<p>– Ugyan kérlek, tedd meg a kedvemért. Ezer tallért küldök neki
előre foglalóul; s ha megjön a kép s a fiamra ismerek benne, annyit
fizetek neki érte a mennyit kiván.</p>
<p>Néhány hónap mulva megkapta a festőtől a választ Klausner. A kép
utban van, jól becsomagolva, rámástul: négylovas társzekér
szállítja Bécstől Bielistokig, csak a vámon vigyázzanak vele a
határnál, hogy meg ne sértsék.</p>
<p>Valóságos diadalmenettel hozták haza a képet. Roppant nagy
faládába volt bepakolva, s a felnyításához három mesterember
kellett, a ki a sok pántokat és sarkakat leszedje róla.</p>
<p>Ugyanazon a napon, a melyen az arczkép megérkezett, oda izent a
kormányzó a sztarosztához, hogy meginvitálja magát ebédre
hozzá.</p>
<p>– Soha jobbkor! mondá a sztaroszta. Legyen ő is jelen, mikor a
képet behozzák. Ne szóljunk neki felőle semmit. Hadd legyen rá
nézve nagy a meglepetés. Majd <span class="pagenum"><a name=
"Page_40" id="Page_40">-40-</a></span> hogy fog elbámulni a
csinovnik, mikor meglátja a Kázmért a császári egyenruhában!
Ráfestette a piktor az arany kulcsot is, ugy-e?</p>
<p>– Azt nem festhette oda, monda Klausner; mert azt hátul viselik
a kamarás urak.</p>
<p>– Hátul viselik a kitüntetést? No még ilyet sem hallott az ember
soha!</p>
<p>Eskimoff ur pontosan megjelent az ebédre. Csak hárman valának az
asztalnál: a sztaroszta, a lelkész, meg a kormányzó. Kedélyesen
elmorzsolgatának egy nehány palaczk tokajit. Mikor aztán a pipákat
hozták, hogy befejezzék vele az ebédet, azt mondá a kormányzó:</p>
<p>– No már most, nemes uram, beszélhetünk valami komoly dologról.
Nem akartam az ebéd alatt a lelkedet indulatba hozni vele. A
«szegény» fiadról akarok neked beszélni.</p>
<p>– Óh, az nem hoz engemet indulatba. Ámbár nem tudom, hogy miért
nevezed őt «szegénynek». Én nem találom olyan szomorunak a fiam
sorsát.</p>
<p>– No hát az igen szép tőled, hogy ennyire megnyugszol a czár
legmagasabb intézkedéseiben s a fiad sorsát nem találod olyan
rettenetesnek; a miről egyéb iránt megnyugtatlak, hogy az a sors
már véget ért: a czár általános amnestiát adott az 1824-iki
lázadásban részt vett vezetőknek.</p>
<p>Moszkowszky vállat vont.</p>
<p>– Az én fiam nem vitt vezérszerepet semmiféle lázadásban.</p>
<p>– No már, édes sztarosztám, ezt nekem ne mondd. Én ismerem az
egész felségárulási proczessust; tudom, hogy Kázmérnak mennyi része
volt benne. Elég munkámba került oda vinni a dolgát, hogy a halálos
itélete életfogytig tartó számüzetésre szelidíttessék:
Szibériába.</p>
<p>– Az én fiam Szibériába?</p>
<p>– Igen. Onnan szabadítá őt nem rég haza a czári kegyelem.
<span class="pagenum"><a name="Page_41" id=
"Page_41">-41-</a></span></p>
<p>– Barátom! Te neked megártott ez a kis tokaji. Nagyon apró
poharakból ittad. Töltsd nagyobba s gyógyítsd ki magadat vele. Az
én fiam sohasem volt Szibériában.</p>
<p>– Ejnye, hisz én magam szállíttattam oda. Meg van nálam a
tobolszki kormányzónak a levele, a ki átvette tőlem ezelőtt hat
esztendővel.</p>
<p>– De én nekem meg itt van a bécsi főudvarmesternek a gratuláló
levele, a melyben a fiam kineveztetését dzsidás őrnagygyá tudtomra
hozza.</p>
<p>– A te fiad dzsidás őrnagy? A bizony raskolnik!</p>
<p>– Raskolnik? Hát egy raskolnikhoz adják feleségül a Sonnenburg
herczegkisasszonyt ugy-e?</p>
<p>– Sonnenburg herczegkisasszonyt a te fiadhoz? Ne bolondozz már!
Hiszen én fogattam el, mikor a határon át akart szökni. Nem
tagadhatta el a forradalomban részvételét, mert megtalálták nála a
comitének meghatalmazását. Az volt a szerencséje, hogy a diplomája
is vele volt s abban ki volt téve, hogy chémiát és bányászatot
tanult. Az ilyen deliquenseknek, a kik bányászathoz értenek, az a
kivételes kedvezmény jut, hogy nem kapnak kancsukát, s nem vernek
rájuk bilincset; hanem azért a tudományukat az uráli aranybányákban
kell nekik értékesíteni.</p>
<p>– Az én fiam az uráli aranybányákban? félrebeszélsz te,
komám!</p>
<p>– No de csak eleinte: 1825 kezdetén volt ez.</p>
<p>– Mit 1825 kezdetén? Akkor az én fiam Olaszországban töltötte a
mézes heteit a feleségével együtt. Onnan irtak nekem, a Vezuvius
tetejéről! Ő és a felesége.</p>
<p>Most már hahotával kaczagott a kormányzó.</p>
<p>– A fiad felesége irt neked? A szamojéd főnök leánya irt levelet
a Vezuviusról.</p>
<p>– Dühbe ne hozz, atyámfia! Tán csak nem a Kaczamajkát érted, a
kit a bolond Vulko mondott.</p>
<p>– Én nem tudom, kinek híják a feleségét, csak azt tudom, hogy
egy szamojéd főnöknek a leánya. Nekem a sibériai kormányzók
mindegyike rendes tudósítást küldött <span class="pagenum"><a name=
"Page_42" id="Page_42">-42-</a></span> évről-évre a Kázmér fiadról.
Különösen felkértem rá őket. Egy esztendőt töltött a fiad az uráli
aranybányában: akkor a jó magaviseletéért, meg az atyja iránt való
tekintetből megengedték neki, hogy földmíveléshez kezdjen a
Jeniszei mellett. Ott összekerült valami szamojéd törzszsel. Jó,
becsületes, vendégszerető nép ám az. A főnöknek a leánya
belészeretett: hozzá adták. Kázmér ott jurtát épített magának;
iramszarvasokat tenyésztett: felszántott egy darab földet, s azt
bevetette szibériai rozszsal; s ez idő alatt született neki két
fia.</p>
<p>– Tudom! Nagyon jól tudom! mondá a sztaroszta, a ki már majd
megpukkadt a visszatartott nevetéstől; megküldte az anyjuk az
arczképeiket.</p>
<p>– Az anyjuk? Az arczképeiket?</p>
<p>– Gyönyörű két szőke poronty!</p>
<p>– Szőkék! Még szőkék is hozzá!</p>
<p>– Az egyiket az anyai nagyapja nevére Maximiliánnak
keresztelték, a másikat Szaniszlónak.</p>
<p>– Soha sem tudtam, hogy a szamojédek között Maximilián és
Szaniszló nevű ősapák is vannak.</p>
<p>De most már aztán komolyan megharagudott a sztaroszta. Mérgesen
csapott az öklével az asztalra.</p>
<p>– Szent Prokop ucscse! Most már elég volt ebből a szibériai
tréfából, meg a szamojéd princzekből. Velem ne tréfáljon kend!
Hallja kend!</p>
<p>– De szent Miklósra mondom! Ha én kend, kend is kend! Nem is
tréfálok kenddel, hanem kend tréfál én velem: a mi nagyon helyén és
idején kivül van. Hallja kend!</p>
<p>– No hát mindjárt hozom a bécsi főudvarmesternek a levelét s
azokkal verem ki a szemeidet: – kendnek!</p>
<p>– Én meg előállok a tobolszki, irkuczki és jeniszeiszki
kormányzók leveleivel s azokat törölöm az orrodhoz: – kendnek.</p>
<p>Már közel volt a két tekintélyes ur, hogy ökölre menjen
egymással; szerencsére ott volt közöttük a tiszteletes, a ki mindig
józan maradt. <span class="pagenum"><a name="Page_43" id=
"Page_43">-43-</a></span></p>
<p>– Csillapuljatok le, kegyelmes uraim! szólt közéjük állva
Klausner Gottlieb. Minek ez a meddő feleselés? Hiszen íme itt
hozzák már amaz arczképet, melyet a kegyelmes sztaroszta
megbizásából festett egy kitünő bécsi művész. Kázmér urfinak, az
osztrák császár és király dzsidás alezredesének arczképe. Az a kép
majd legjobban megmondja, hogy kinek a részén van az igazság?</p>
<p>Két hajdu hozta már a szobába a nagy, nehéz bronzrámába foglalt
arczképet.</p>
<p>Odatámasztották azt a fal mellé.</p>
<p>S a mint ezt az arczképet meglátták, mind a hárman, (pedig erős
szivű férfiak voltak) megrettenve tántorodának vissza, mintha
kísértet jelent volna meg előttük.</p>
<p>«Uram Jézus irgalmazz!»</p>
<p>… Pedig nagyon szép arczkép volt. Remekül megfestve s élethiven
eltalálva. Dzsidás tiszt, délczeg tekintettel: oroszlánrőt haja két
vállára omlik; arcza piros, szemei kékek, szemöldökei egyenesek,
mosolygó szája szegletén egy kis lencse szeplő.</p>
<p>– Ez az én fiam! hörgé a lelkész s ájultan rogyott össze.</p>
<h3>VI. A CSERE.</h3>
<p>Hát ez a világ sorja! Mondá magában Klausner Henrik, mikor amaz
emlékezetes tánczmulatságból magányos szobájába bezárkózott. Én
senki sem vagyok: – meg nem látott, észre nem vett alak vagyok; –
üres levegő, a kin keresztülnéznek: – társaságban a cseléddel
egyenlő vagyok: – egy asztalnál ülök a nagy kutyával: – az udvari
bolondnak játékbábja vagyok: – ha megemlítenek, akkor kikaczagnak:
– nekem szánják a szamojéd herczeg leányát; s a szép leány a
nyelvét mutatja, ha tánczra hivom! – Miért? – Mert a nevem csak
Klausner Henrik, s a czimem csak doktor! – «Téged» pedig mindenki
ölelget, csókolgat, magasztal: – te rád poharakat <span class=
"pagenum"><a name="Page_44" id="Page_44">-44-</a></span>
köszöntenek; – te viszed az ország zászlóját; – te rád vár a
sztarosztai hivatal; – te kezded a tánczot. Neked minden szabad.
Téged imádnak a hölgyek. Jobb kézzel elviszed a bécsi
herczegkisasszonyt, bal kézzel meg az én szeretőmet. – Miért? –
Mert tégedet Moszkowszky Kázmérnak hínak s a neved előtt van egy
nemesi czím. – Hátha cserélnénk? – Aztán mennél te a szamojéd
princzesszhez s vennéd azt feleségül! A «Kaczamajkát».</p>
<p>Akkor főzte ki ezt a dæmoni tervet.</p>
<p>Legelőször is kiravaszkodta, hogy a sztaroszta küldje el a fiát
Szentpétervárra. A külföldi egyetemeken gyakran érintkezett azokkal
a democrata orosz ifjakkal, a kik a nagy ligához tartoztak, melynek
terve volt, Sándor czárt a trónról letenni, s helyébe Constantin
nagyherczeget ültetni, s aztán Oroszország tartományaiból, és
Lengyel, Magyar és Oláhországból, egy confœderált alkotmányos
birodalmat alakítani. E tervnek oszlopai voltak az orosz főnemesség
legelőkelőbb tagjai.</p>
<p>Henrik bizonyosra vette, hogy ha Kázmér Szentpétervárra
felkerül, ő is bele hagyja magát sodortatni ebbe a szövetségbe.
Minden szabad és nemes eszméért hevülő lelke nem fog ellenállni a
csábításnak, mely annál erősebb, mert a legtermészetesebb forrásból
ered: a szabadságért rajongó lengyelnek a hazája iránti
szerelméből: a neki szánt szerep betölti nagyravágyását. Ő lesz a
felszabadított Volhynia vajdája. Az ő kezében lesz a zászló, melyen
a grodnói bölényes czímer lobog. Születése, rangja, gazdagsága
kinálják meg a vezéri szereppel. Lehetetlen, hogy el ne
fogadja.</p>
<p>Mikor aztán az összeesküvés annyira megérett, hogy a kitörés
napja is ki lett tüzve: a forradalmi bizottság Kázmért felhatalmazá
a felkelés szervezésére a volhyniai tartományokban. Kázmér és
Henrik e czélból utaztak haza Bielistokba.</p>
<p>A szentpétervári fölkelés azonban első fellobbanásában
elfojtatott. Hasztalan hitették el az orosz katonákkal, hogy
<span class="pagenum"><a name="Page_45" id=
"Page_45">-45-</a></span> «Constitutio» annyit jelent, mint
Constantin nagyherczegnek a felesége: – a czár még is csak
kedvesebb maradt előttük, mint az asszonyság.</p>
<p>Most azután mind azoknak, a kik a tartományokban szervezték az
általános felkelést, menekülni kellett, a míg nyitva a határ.</p>
<p>Ekkor Henrik elárulta a barátját Eskimoffnak, a grodnói
kormányzónak.</p>
<p>A határon utólérték őket az üldöző kozákok.</p>
<p>Ezeknek azonban csak Kázmér elfogására volt parancsuk. A doktort
engedték tovább futni.</p>
<p>Kázmér azzal az elővigyázattal élt, hogy minden iratot Henrikre
bizott: azokat is, a melyek őt vádolhaták, a comité
meghatalmazásait, a forradalmi szervezést, de az ajánló leveleit is
atyjától a bécsi főurakhoz, Sonnenburg herczeghez. Ő nála nem
találtak semmit.</p>
<p>A compromittáló iratokat azonban Henrik a legelső
postaállomásról megküldte Eskimoffnak. Egyuttal a Kázmér tudori
oklevelét is.</p>
<p>Ő maga pedig folytatta az utját Bécs felé akadálytalanul. A
császári metropolisba megérkezve, mindenütt, a hová Kázmér ajánló
levelei szóltak, úgy mutatta be magát, mint Moszkowszky Kázmér
grófot. Finom, előkelő megjelenése, mívelt társalgása, nagy
ismeretei lehetővé tették az alakoskodást. A sztarosztával és annak
egész környezetével, de különösen Kázmérral való ismeretsége
birtokába helyezé őt a legbensőbb családi titkoknak, a mik ámító
szerepét igazolták. A herczegkisasszony szívét is teljesen
meghódítá lovagias odaadásával: a messze kézből kötött házasság
valódi szerelmi viszonynyá vált közöttük. A mellett az udvari körök
pártfogását is kiérdemelte. Részt vett a Carousselekben. Pénze volt
hozzá elég, hogy rangjához illő pompával léphessen föl. A
lovagjátékokban szerzett érdemek sikeresebbek, mint a miket a
hadjáratban szereznek. Gyorsan lépett a rangfokozat lépcsőjén.
Bőkezű volt: (a sztaroszta pénztára győzte). Rövid <span class=
"pagenum"><a name="Page_46" id="Page_46">-46-</a></span> időn a
császárváros legünnepeltebb, legirigyeltebb alakja lett az
ál-Moszkowszky gróf.</p>
<p>Semmitől sem lehetett tartani. – Ebben az egész országban senki
sem ismerte Klausner Henriket. Ki az? Egy semmi! üres levegő. A ki
látta, sem látta meg. A csalásnak nem lehet kiderülni. A vén
sztaroszta Bécsbe le nem jön Bielistokból semmi vágy miatt; mert
azt a potroha és a köszvénye nem ereszti. Ő maga feleségestől nem
mehet Oroszország határán keresztül az apja látogatására, mert
összeesküvő volt, számkivetésben él s még ha amnesztiát kapna is: a
lengyel menekültnek jól áll, ha az oroszt gyülöli s tájékára sem
megy.</p>
<p>És maga az igazi Moszkowszky Kázmér! No annak jó okai vannak
Bécsbe nem jönni. Az, ha a rámért kancsukaütések alatt meg nem
halt, élethosszig számüzve van a szibériai bányákba, vagy a
végtelen hómezőkbe, s a míg a jó barátja a fényes császárvárosban
ugratja a paripáját a lovagjátékok köröndjén, vezeti menuettet
tánczolni a grófnőket a bálban, fogadja az üdvözlő küldöttségeket s
üríti a vadpoharat a czimborákkal a nevenapján, éli a paradicsom
napjait a világ legszebb hölgyének karjaiban, válogat az
aristocraticus nevek között az uj szülöttei számára: az alatt a
«névtelen ember» a kitől elvették a családi nevét, adtak neki egy
számot, a mit a kosokjának a hátára festettek: 13579. No hát a
13579-ik roskolniknak van oka miért nem jönni Bécsbe! Nagy darab
szikla az, a mit keresztül kell vágni az arany telér után. S ha
onnan kibocsátják, elviszik még nagyobb Szibériába, a vadászok
koloniájába; ott sok nyestet, nyusztot kell neki összelőni, a mig
kiérdemli, hogy megengedjék neki valahol letelepedni a folyamok
mentén, a hol szántson-vessen s törje a tenyerét egészséges
munkában: télen timárolja az irhabőrt, faragjon emberformára
tengerikutya-fogakat a samojédek számára balitának. Talán feleséget
is kap a sátorozó nomád törzsek szép fajából: kurtaczombu,
szélesképü, fókaszáju szépséget; majdan családi örömöket is
<span class="pagenum"><a name="Page_47" id=
"Page_47">-47-</a></span> élvez. Keres az uj princzek számára
nevet: de – nem a kalendáriumban, nem a góthai almanachban. A
roskolnik meg a szamojéd nő porontyait nem mártja a pap a
medenczébe: azok csak nevet kapnak az apjuktól: «dobrocz», –
«miloszcz» (jóság, szeretet) ha leányok; «pomszta» – «váda» (boszú,
vád) ha fiuk.</p>
<p>Az igazi Moszkowszky Kázmér jól el van téve!</p>
<p>De hátha egyszer a fehér czárt megszállja valami szelid
hangulat, s amnestiát ád a Szibériába deportált
összeesküvőknek?</p>
<p>Még e miatt sem lehetett aggódni. A ki kegyelmet kap a
visszatérésre Szibériából Oroszországba: annak egyuttal meg is
jelölik a várost, a hol tartózkodnia kell, jó messze mind a
fővárostól, mind a saját szülő hazájától. S azt a várost elhagynia
nem lehet; – külföldre pedig épen nem szabad neki mennie.</p>
<p>A sztaroszta sem él örökké. Egyszer csak megüti a guta.</p>
<p>Mindenki felől biztosnak érezte magát Henrik. Csak egy ember
felől nem: a saját édes apja felől nem lehetett biztos.</p>
<p>A lelkésznek jöhet egyszer az a gondolatja, hogy egy bécsi
utazásra vállalkozik: a saját fiát meglátogatni.</p>
<p>Erre az eshetőségre folyvást tartott az ál-Moszkowszky egy kis
szerény szállást a külvárosban, szegényes bútorzattal, a hol
nonputárem esetén a jámbor öreget, mint szigoru körülmények között
élő medicus fogadhatja. Volt e szerephez való jelmeze is
tartalékban.</p>
<p>S ha netalán (a mi nagyon valószinü) Klausner Gottlieb meg
akarná látogatni az ő kegyes patronusának a fiát a sonnenburgi
kastélyában: az ellen is talált ki Henrik antidotumot. Az atyjához
irott későbbi leveleiben elhitette az öreggel, hogy ő maga haragban
van egykori jó barátjával Kázmérral: annyira összezördültek, hogy ő
annak a küszöbét soha át nem lépheti. Ha pedig egyedül találna
odamenni a feleségéhez a tiszteletes: a herczegnő nem fogja őt maga
elé bocsátani. Férje eléggé felvilágosítá őt <span class=
"pagenum"><a name="Page_48" id="Page_48">-48-</a></span> a felől,
hogy Klausner Henrik volt az árulója, kinek hűtlensége okozta a
számkivetését; ennélfogva bizonyos, hogy a herczegnő az áruló
bajtárs apját a cselédeivel fogja kidobatni az ajtón.</p>
<p>A közben pedig a sztarosztának is folyton irt leveleket, Kázmér
irását a legügyesebben utánozva: azokban is panaszkodott
Henrikre.</p>
<p>Olyan ravaszul körülfonta magát a hazugság pókhálóival, hogy az
igazi alakját nem lehetett megsejteni alatta.</p>
<p>Csak egyre nem gondolt. Arra, hogy tudta nélkül lefestetik az
arczképét a sztaroszta számára.</p>
<p>S ez a gondolat épen az atyjától eredt.</p>
<h3>VII. KÉTSZER KETTŐ «UGY IS» NÉGY.</h3>
<p>A sonnenburgi kastélyban nagy ünnepségeket tartottak. A kis
Maximilian herczegnek a hatodik születésnapja volt.</p>
<p>A fiucska épen egy súlyos betegségből gyógyult fel. Olyan
járványból, mely a gyermekekre nézve a legveszélyesebb.</p>
<p>Henrik, fiának e betegsége alatt, gyakran közel volt hozzá, hogy
elárulja magát.</p>
<p>Három doktor járt a kastélyba; de mind a háromnak sem volt annyi
tudománya, mint ő neki: az uj kor adeptusának.</p>
<p>Csak hallgatta a disputáikat a consilium szobájában; kedve lett
volna közbe kiáltani: charlatánok vagytok mind a hárman.
Méregkeverők! Ignoransok. Én tudom a diagnosist, nem ti!</p>
<p>El kellett temetnie a tudományát.</p>
<p>Egy-két kicsiny labdacs, a mit hasonszenvi dobozkájában hordott,
rögtön elenyésztette volna a gyermek baját.</p>
<p>Nem adhatta be neki. Nem volt szabad a gyermekét megmentenie. El
kellett néznie, hogy pancsolják, hogy gyötrik a gyermekét – a
kollégái. Nem volt szabad elárulnia, <span class="pagenum"><a name=
"Page_49" id="Page_49">-49-</a></span> hogy ő orvos. Hol a
diplomád? Az Klausner Henrik nevére szól.</p>
<p>És erősebb volt nála az önszeretet, mint az atyai szeretet.
Hallgatott. S nézte hidegvérrel a fiának a kínlódását.</p>
<p>Elvégre is a természet és az anya imádsága fordított a súlyos
nyavalyán. A kis Maximilian, daczára a háromféle gyógykezelésnek,
felgyógyult. Épen a születésnapja volt, a midőn meg lett neki
engedve, hogy kimehessen a szabadba.</p>
<p>Ezt a napot családi ünnepül ülték meg a kastélyban. A lakomára
eljöttek a nagyszülők, Sonnenburg herczeg a nejével együtt. A
lakoma egész ünnepélyes csendben folyott le végig. Idegen vendégek
nem voltak hivatalosak.</p>
<p>A lakoma vége felé, midőn épen a boldogságtól ragyogó arczu apa
felállt, és pezsgőtől habzó poharát felemelé, hogy elsőszülöttének
egészségére áldomást igyék: az udvarmester bejött az előteremből s
valamit sugott az ifju herczegnő fülébe.</p>
<p>Ingola az első pillanatban haragosan huzta össze a szemöldeit.
Hanem aztán ismét jóságos mosolyra derült ki az arcza.</p>
<p>– Nem! Ma nem gyülölök senkit. A mai napon a halálos
ellenségemnek is megbocsátok. Hadd jőjjön be…</p>
<p>De a mint a bejelentett látogató belépett az ajtón: annak a
láttára a férjnek kiesett a kezéből a felemelt áldomáspohár; ő maga
lerogyott a székébe.</p>
<p>Klausner Gottlieb volt a látogató; ő jelent meg a lakoma
termében a maga egyszerü fekete talárjában.</p>
<p>Odament egyenesen a fiához s annak a vállára téve izmos kezét,
felrázta azt zsibbatag kábultságából.</p>
<p>Az öreg Sonnenburg herczeg rákiálta a papra:</p>
<p>– Mit akar ön Moszkowszky Kázmér gróffal?</p>
<p>A lelkész száraz, szomoru hangon válaszolt.</p>
<p>– Ez az ember itt nem Moszkowszky Kázmér gróf; hanem az én fiam:
Klausner Henrik: – áruló, – csaló, – tolvaj… <span class=
"pagenum"><a name="Page_50" id="Page_50">-50-</a></span></p>
<p>Aztán halkan mormogta a fiához.</p>
<p>– Állj fel és kövess!</p>
<p>Henrik gépiesen fölállt az asztal mellől, s engedé a kezét
megragadtatni az apjától.</p>
<p>Ingola herczegnő rémülten sikolta fel:</p>
<p>– A férjem! Mit akar ön a férjemmel?</p>
<p>A lelkész hátrafordult, s kinyujtott hosszú, száraz karjával
odamutatott a vele jött másik látogatóra, a ki addig, a míg be nem
lőn jelentve, csak úgy támaszkodott az ajtófélfához.</p>
<p>– Önnek a férje, Sonnenburg herczegnő, ott áll! Az a Moszkowszky
Kázmér gróf, a kinek ön hitvestársa.</p>
<p>Az ajtóban álló alak a Szibériából hazatért számüzött volt.
Nyomortól, szenvedésektől megtört alak, sürü haja és hosszu
szakálla korán megszürkülve; arcza sovány és fakószinü, idő előtti
redőkkel vénítve; termete meggörnyedt, kezei fagytól veresek, nehéz
munkától kérgesek. Így, így néz ki a délczeg sztarosztafiu, hét
esztendei szibériai iskola után…</p>
<p>E rémalak láttára Henrik gyorsan felkapott egy kést az
asztalról; de az apja még gyorsabban észrevette azt, s kicsavarta a
kezéből, mielőtt Henrik a saját torkát elvághatta volna vele.</p>
<p>– Ohó! fiam! Ezt nem rójuk le olyan könnyen. Nektek vissza kell
cserélnetek. A roskolnik fegyenczgubája emberére vár! A te neved
13579. Könnyen megtarthatod: páratlan számok egyenes sorban. Elődöd
hét évig viselte.</p>
<hr class="tb" />
<p>S a csere valóban megtörtént.</p>
<p>Mind az osztrák, mind az orosz kormányok megegyeztek abban, hogy
a világ előtt ezt a botrányos csalást el kell titkolni, mely kettőt
a két ország legelőkelőbb családjai közül tönkre tett volna.</p>
<p>Maguknak az érdekelt családoknak is kényszerüleg bele kellett a
keserü reparaturába egyezni.</p>
<p>Kázmérnak az alatt a föltétel alatt lett visszaadva a
<span class="pagenum"><a name="Page_51" id=
"Page_51">-51-</a></span> birtoka, hogy Ingola herczegnőt elismeri
hitvesének; a herczegnő is kénytelen volt őt férjeül fogadni, hogy
a fiai számára az ős családi nevet s a törvényes öröklési jogot
megmentse. Együtt mentek el Bielistokba. S éltek aztán, a hogy
tudtak, örömtelenül, kerülve a világot s elzárkózva mindenki elől.
A férjet és a nőt nem látta soha senki együtt.</p>
<p>Henriket pedig elvitték a Jeniszei mellé: bedugták abba a
jurtába, a melyet a 13579-ik roskolnik épített magának és a
pereputyjának s neki adták az elődje szántóvető szerszámait,
szánkóját és iramjait – és a szamojéd feleséget.</p>
<p>Hát így is kétszer kettő négy!</p>
<p>És az öreg sztaroszta még azután hosszu ideig élt. Meg kellett
érnie, hogy a Moszkowszky nevet viselő gyermekek elhaltak; a
Maximilian, és a Szaniszló is: a családnév elmult. – Új ivadék nem
következett utánuk.</p>
<p>Hanem a «Pomszta» meg a «Váda»; – azok megmaradtak. Az igazi
testéből és véréből származott unokák! Azoknak az ivadékai most is
népesítik a Jeniszei rónáit s igen szorgalmas parasztok váltak
belőlük.</p>
<hr class="chap" />
<p><span class="pagenum"><a name="Page_52" id=
"Page_52">-52-</a></span></p>
<h2>A NŐI HONVÉDHADNAGY.</h2>
<p>Mindnyájan emlékezni fogunk az alakjára, a kik az 1848/49-iki
szabadságharcz emlékeinek kiállítását meglátogattuk. A pénztárnál
egy 48-as honvéd főhadnagy ült, egyenruhában, mellén a koszorus
vitézségi renddel, fején a trikolor-rózsás csákó; napbarnitott
arczán se bajusz, se szakáll.</p>
<p>Én ez alakot az 1849-iki májusi napokban láttam, akkor még
nyalka «legény» volt, huszár dolmányban, sarkantyus csizmában.
Irtam is róla valami költeményt.</p>
<p>Hanem hát mind annál, a mit költői fantázia kitalál, sokkal
érdekesebb ennek a rendkívüli alaknak az igaz története, a melyhez
a hiteles adatokat ő maga bocsátá kezemre. Ez a két év egy nő
életéből «sok» volna egy regénynek.</p>
<p>«Lebstück Mária» (ez volt a családi neve) Zágrábban született,
horvát szülőktől 1830-ban, a hol az atyja jómódu kereskedő volt.
Kora fiatalságában Bécsbe került, a hol szülőinek gazdag rokonai
laktak. A mint 1848-ban a márcziusi mozgalom megindult, a szabadság
mámora a 18 éves leány lelkét is elragadta: miután márczius 13-án
és 14-én az ifju harczosok számára koszorukat füzött, márczius
15-én már nagyobb tettre szánta el magát. Felcserélte a női öltönyt
az aulista egyenruhával, s puskát ragadva maga is beállt a Giron
György vezénylete alatt alakult «német légióba», később a
jogász-zászlóaljba, melynek főparancsnoka Colloredo gróf,
alparancsnoka Koller volt. <span class="pagenum"><a name="Page_53"
id="Page_53">-53-</a></span></p>
<p>Ettől fogva férfinak tekintette mindenki, Károly volt a neve.
Részt vett a vérengző torlaszharczokban, az utczai ütközetekben,
egész a döntő ostromig, melyben Windischgraecz seregei a bécsi
forradalmat leverték.</p>
<p>Ekkor azzal szabadult meg az üldözés elől, hogy ismét felölté a
női ruháit, s szépen kisétált Bécsből gyalog, letörölve arczáról a
puskaporfüstöt. Eljutott szerencsésen Wienpassingig. A folyamon
átvezető hid le volt hordva. Az innenső parton nem is volt semmi
őrség. Csak a hidkorlát volt meghagyva és egy gerendaszál. Ezen az
egy szál gerendán tornászta át magát a menekülő a tulsó partra.</p>
<p>Ott azonban két magyar nemzetőrre bukkant, a kik vasrudakkal
voltak felfegyverkezve: azok elfogták, mint kémet s bevitték egy
faluba s ott áristomba tették. A biró azonban szabadon bocsájtotta
s a leány folytatta azután az utját feltartóztatlanul Vasváron
keresztül Sopronig. Győrbe igyekezett eljutni, a hol férjnél levő
nénje lakott.</p>
<p>Este későn érkezett meg Sopronba s ott a Magyar Király czimü
vendéglőbe szállt meg. Sopronból azonban senkinek sem volt szabad
utlevél nélkül kimenni. Ekkor Görgeynek egy hadosztálya
cseltámadást intézett az osztrák csapatok ellen s a fegyverzajban a
menekülő leány, a ki nem félt már az apró golyók fütyölésétől, se
az öregek búgásától, könnyü szerrel kijutott a városból.</p>
<p>Czenkig folyvást gyalog menekült, itt utólérte egy könnyü cséza,
melyen két uri ember ült, azok megszánták a leányt és felvették a
kocsijukra. – Ők is Sopronból menekültek s Győrbe igyekeztek. Ámde
nem volt köszönet a barátságukban, mert Csornán túl, a mint a
befagyott Kis-Rábán át akartak hajtatni, leszakadt a jég a szekér
alatt. Jó szerencse, hogy közel voltak a honvéd előőrsök, azok
kihuzgálták őket a vizből. A leánynak az öltözete azonban facsaró
viz lett s azonnal jéggé fagyott a tagjain. Egy derék
honvédkáplárnak aztán megesett rajta a szive, odavitte az őrtüzhöz,
ráadta a saját köpönyegét, hogy <span class="pagenum"><a name=
"Page_54" id="Page_54">-54-</a></span> annak az oltalma alatt vesse
le az öltönyeit s takarózzék bele, a míg az őrtüznél megszáradnak a
szoknyái s ismét fölveheti. A pálinkás kulacsával is megkinálta,
hogy felmelegedjék. E jégfürdő után azzal kerülte ki a halálos
betegséget, hogy a mint ruháit ujra fölvehette, nekiindult gyalog
az utnak, a sebes mozgás ismét fölhevíté. Másnap eljutott
Győrbe.</p>
<p>Testvérnénje házánál fájdalommal párosult örömmel fogadták, s
ott elmaradhatott volna a rossz napok végéig. Ezt a kis kalandot
elfeledte volna neki a világ.</p>
<p>Ámde ő nem kalandnak tekinté, a mi addig történt vele: teljes
lelkét betölté a szabadságért való rajongás. Midőn harmadnap
megtudá, hogy egykori parancsnoka, Giron őrnagy szintén Győrben van
a bécsi német légióval, odasietett hozzá: az a «fehér hajó»
vendéglőben lakott. Az őrnagy rögtön ráismert a női ruhában a vitéz
katonájára: «hozott Isten öcsécském!» üdvözlé s hozatott számára
aulista egyenruhát, adott neki puskát, kardot. Máriából ismét
Károly lett. – Még az nap délben letette az esküt a háromszinü
zászló alatt a «fehér hajó» előtti téren a német légióval együtt s
már két órakor silbakra volt küldve Görgey főhadiszállása elé a
püspöki palotához. Ez volt első szolgálattétele magyar zászló
alatt.</p>
<p>Deczember 26-án kezdte meg Görgey serege a visszavonulást Győr
alul. Bábolna alatt került Károly az első ütközetbe nyilt
csatatéren. Veszteséggel végződő ütközet volt. A bécsi
legiónáriusok is megfutamodtak, daczára a «leány» buzdító
szavainak.</p>
<p>A második csatája a csapatjának Tétény alatt volt, Cress könnyü
lovasok és granátosok ellen; az is futással végződött.</p>
<p>A kudarczok nem ábrándították ki a leányt, a szégyen nem oltotta
ki a lelkesedés tüzét. Keresett magának méltóbb társaságot.
Budapestre érve, beállt a tiroli vadászok szabad csapatjába, melyet
Szöll Vitályos őrnagy szervezett. Ez a szabad csapat Görgey
hadtestébe lett beosztva. <span class="pagenum"><a name="Page_55"
id="Page_55">-55-</a></span></p>
<p>Ezzel a hadsereggel járta be azt a csodálatraméltó nagy
hadműveletet, melyet Görgey Budapesttől a Bányavárosokon át
Baranyiszkóig végrehajtott. Csikorgó hidegben, folyton kettős tűz
között, sehol meg nem pihenve.</p>
<p>Körmöczbánya mellett volt kemény harczuk az utjokat elzáró
ellenséggel. A harcz komolyságát bizonyítják az áldozatok. Itt
esett el Pusztelnik alezredes s Aulich tábornok hadsegéde,
Kemniczer kapitány, a kiket másnap Körmöczön katonai pompával
temetének el. E harczban oly vitézül tünteté ki magát «Károly»,
hogy utána nyomban előlépteté őt fővadászszá a dandárparancsnok,
Liptay alezredes. E csata után lett végrehajtva a magyar fővezérnek
egyik legzseniálisabb hadművelete. Mikor az ellenség már minden
oldalról körülfogta s azt hitte, hogy nincs menekülése, akkor egy
bányaalaguton át kisiklott a vasgyürü alól s az ellenség lába alatt
került annak a háta mögé. Ez alaguti menekülésben is részt vett
Károly a tiroli szabad csapattal.</p>
<p>Innen aztán folytonos harcz között tovább föl északnak,
Beszterczebányán keresztül. A város már fel volt gyujtva, a
lángokon és fegyvertüzön keresztül kellett utat törniök előre. Arra
következett a fáradságos hegyi ut a Stureczen keresztül.
Rózsahegynél éjjeli támadást vertek vissza, mely 11 órától
virradatig tartott egy téli éjszakán.</p>
<p>Végre Késmárkon egy pihenő napot tartottak. A késmárki lelkes
honleányok a honvédek tiszteletére tánczvigalmat rendeztek. S mikor
legjobban rakták a csárdást, megdördült az ágyú. A közel Béla város
felől támadt az ellenség: a tánczból a fegyvertánczba kellett
rohanni. S ott hangzott aztán az igazi «három a táncz», az ellenség
háromszor is elkiáltá «hogy volt, hogy?» de végre is csak ő fáradt
bele: kivilágos kivirradtig tartott a mulatság.</p>
<p>Erre következett azután a branyiszkói nap. A tiroli lövészek itt
is vitézül harczoltak Guyon tábornok alatt. Éjféli egy óra volt,
mikorra a szorost elfoglalták s a hegytetőn <span class=
"pagenum"><a name="Page_56" id="Page_56">-56-</a></span> kitüzték a
zászlót. Eperjesen megpihentek 24 óráig. Kassán Görgey a
branyiszkói ütközetben elesettekért nagyszerű rekviemet tartatott s
ez alkalommal az a fátum érte Károlyt, hogy az elvonulásnál épen
Görgey előtt elnevette magát a fölött, hogy a hadvezérnek ki volt
szakadva mindkét könyökén az egyenruhája. (Nem ért rá
befoldoztatni.) Ezért a discziplina-sértésért Károlyt a parancsnoka
8 órai kurtavasra büntette s egyuttal elmaradt Károly a nagy
bálról, melyet a kassai hölgyek adtak a honvédeknek. Pedig Károly
már ekkor tiszt számba ment, ha még nem volt is a neve a
«Közlönyben». Miskolczon már azzal a megbizással tisztelték meg,
hogy 200 hadifoglyot szállítson Debreczenbe, a mit ügyesen végre is
hajtott.</p>
<p>Debreczenben azonban, a midőn a foglyokat átadá, a vendéglőben
összegyült katonatisztek egyike ráismert: «hisz ez Mari
kisasszony!» Valaha a bécsi rokonoknál udvarolt a leánynak: onnan
emlékezett rá. Tagadni nem lehetett. Annál szivesebb volt a
bajtársi üdvözlés. A tisztek egy albumot szereztek s abba beleirták
az emlékmondataikat «Károlyhoz». Hová lett ez az album?</p>
<p>A kápolnai ütközetben derék osztályrész jutott a tiroli szabad
csapatnak. A végzetes visszavonulásnál egy vértes század megrohanta
a lövészeket. Ezek az országuton tömeget képezve fogadták a
rohamot. A nehéz lovasság szétrobbantá a gyalog csapatot. Ennek egy
része elesett, a többi elfogatott vagy elfutott a sömlyékbe. Károly
egyedül futott tovább az országuton, fegyverét el nem dobva
kezéből. Három kurazir utána vágtatott, szörnyen szidalmazva és
fenyegetve, ha meg nem áll. Egyszer aztán megállt. Egy vén fűzfához
jutott: a mögé megvonult. Háta mögött mély süppedék, a melybe a
lovasok nem kerülhetnek. E védő menedékből jó czéllövő fegyverével
kettőt lelőtt a lovasok közül, a harmadik megfordult és
elvágtatott. Mikor aztán a magyar hadsereg ismét összeszedközött,
Ott kapitány, ki a jelenet szemtanuja vala, odavezeté Károlyt
<span class="pagenum"><a name="Page_57" id=
"Page_57">-57-</a></span> a fővezér Dembinszky elé, a ki e szavakat
intézte hozzá:</p>
<p>– Fiatal ember! Legyen ön mindig ilyen vitéz. Ön ma az arany
kardbojtot szolgálta meg. S rögtön kinevezte alhadnagygyá.</p>
<p>Károly összeszedte a szétrobbantott tiroli lövészek maradványát
s legközelebbi hőstette az volt, hogy ezeknek az élén Verpelétnél
egy, az ellenségtől megszállt majorlakot megostromolt és elfoglalt.
Hanem ennél az ostromnál, a kik élve maradtak is, majd mind sebet
kaptak. Maga Károly is keresztül ment a vérkeresztségen, egy golyó
a fejét horzsolta.</p>
<p>Maga is sebesülten, bekötött fejjel, nem ment a tábori kórházba,
hanem egy sebesült szállítmányt kisért Tisza-Füredre. Mire onnan
visszakerült, nem talált rá többé a vadászcsapatjára. Ekkor
megirigyelte a huszár életet. Hiába! Csak a magyar huszár az igazi
Hadúr katonája. Ez volt tetőpontja az ábrándjainak. És ezt is
elérte. Görgey Gáspár tábornokhoz küldte őt, a ki Károlyt a
Miklós-huszárok közé osztá be. Nyalka huszár volt! Már akkor
mindenki tudta, hogy leány. Tizenkilencz esztendős leány, mint
huszárhadnagy. Még férfinak is gyermek volna – a mai világban!</p>
<p>Érzékeny volt a búcsuzása attól a néhány bajtárstól, a ki még a
tiroli lövészcsapatból fenmaradt. Hatvannál talált rájuk s részt
vett velük a hidon folytatott szuronycsatában, a hol ő maga is egy
szuronydöfést kapott a jobb kezébe, századosa pedig, az athletai
termetű Braun, elesett. Ennek a holttestét Gyöngyösre vitték, ott
temették el. Károly sebesült kezével koszoruzta meg a hős
sírját.</p>
<p>Alig hogy a sebe behegedt, felvette a huszár egyenruhát a
miskolczi hadi állomáson, de a hozzávaló kardot, sarkantyút és
paripát csak Tokajban kapta meg s már ugyanazon a napon derék
rohamra szállt a rakamazi pontonhidon az ellenséges lovassággal, s
onnan visszatérve Tokajba, (saját szavai szerint) erősen udvarolt
lóhátról a <span class="pagenum"><a name="Page_58" id=
"Page_58">-58-</a></span> szép hölgyeknek. Az is csodálatra méltó,
hogy egy leány, a ki először ül lovon, olyan biztosan ura tudjon
maradni a nyeregnek, kantárnak és a kengyelnek, meg a lovassági
nehéz kardnak, hogy rögtön rohamra mehessen s lovas harczban
verekedjék; ehhez valami őserejű dæmoni temperamentum segítheté; de
hát ilyesmi nem volt ritkaság; hanem hogy azután még a szép hölgyek
előtt is képes legyen lóháton a nyalka ficzkót adni: ehhez már
virtuozitás kellett.</p>
<p>Innen Szolnokig masiroztak a Miklós-huszárok. Károlyt Wagner
tüzér-őrnagy mellé rendelték nyargoncznak. Kitünő lovasnak kellett
hát lennie, mert a nyargoncz tiszte árkon-bokron, sömlyéken
keresztül vágtatni czél felé. Szolnokon azzal bizta meg a
dandárnok, hogy 23 szekér lőport és töltényt szállítson el Komárom
várába. A szállítmány fedezetéül adtak mellé egy öreg tűzmestert,
meg egy csapat guerillát. Ez az útja is a kalandok egész sorozata.
Folyást ellenséges portyázó csapatok elől bujdokolva, azokat
Gödöllőnél, Vácznál, Ipolyságnál szerencsésen kikerülte, végre Léva
alatt, szemközt jövő menekülök azzal a rémhírrel tartóztatták fel,
hogy az erdőn átvezető mély utat a császáriak elfoglalták. Erre a
riadalra a fuvarosok kifogták a lovaikat a szekerekből, ezeket ott
hagyták, maguk elnyargaltak; a kisérő guerillák is elszeleltek, a
fiatal hadnagy egyedül maradt ott a vén tűzmesterrel. Ezt otthagyta
a szekereket őrizni, maga visszanyargalt Ipolyságra, ott új lovakat
rekvirált s derekabb legényeket a megfutottaknál, s azokkal aztán
szerencsésen elvitte a lőszeres szekereit Szentpéterig, a hol
rátalált Gáspár tábornokra. Az öreg nagyon megdicsérte s pecsétes
levelet adott át neki Görgey fővezérhez, a ki már akkor Komárom
alatt állt a derék sereggel. Négy huszár lett fedezetűl rendelve a
szekerek mellé. Hajnalban érkeztek meg Komáromba, a hol Károly
átadta a sürgönyt Görgeynek. Az nap délben volt a csillagsáncz
ostromában kifejlett vérengző ütközet. <span class=
"pagenum"><a name="Page_59" id="Page_59">-59-</a></span></p>
<p>Még azon a napon kinevezé Mészáros Lázár hadügyminiszter Károlyt
főhadnagynak.</p>
<p>Komárom felszabadítása után Budapest alá vonult a magyar
derékhad. Károlyt I** tüzérőrnagy mellé osztották be, ki a
Gellérthegyen működő bombavető mozsár-telep főparancsnoka volt.</p>
<p>Ha költeményt irnánk, előidézhetnők emlékezetünkből azokat a
csodás májusi éjszakákat, a midőn a szép csillagos égen szálltak
erre, szálltak arra a vérveres csillagok, sziporkázó tűzfarkot
húzva maguk után (paródiái a titokteljes tűzmeteoroknak), a hol
lecsaptak, földrengető dörgést s villámlobbanást támasztva. A
hegyekről lőtték a várat, a várból pedig Pest városát. Közbe pedig
hangicsáltak a fülemilék. A tűzokádó Gellért ormán játszódott le az
idyll. A fiatal huszárfőhadnagy itt kapta a legveszélyesebb sebet:
nem a Károly, hanem a Mária; a szivén kapta a sebet; szerelmes lett
a hősi tüzér-parancsnokba.</p>
<p>Maga is megijedt e mámorító szenvedélyétől, s hogy véget vessen
neki, a halálnak rohant. Hajh, abban a régi időben de sok
szerencsétlen szerelmes találta meg az igazi módját a
szívgyógyulásnak – tűzzel: nekirohant a golyózápornak. Május 20-án
éjjel Károly Mária besorakozott az önkénytesek csapatjába, a kik
vállalkoztak a Ferdinánd-kapunál ostromlábtókon felhatolni a vár
bástyafokára. Ebben a hősvállalatban is részt vett; nem találta fel
a halált. Hanem feltalálta a helyett a boldogságot. Szerelme
viszonozva lett. Egy tábori lelkész rendbehozott mindent. Három
hétig tartott a kivivott Buda várában a mámor: a szerelem és a
diadal mámora. Az idő rövidségét kipótolta a szerelem és diadal
nagysága.</p>
<p>Hanem ez a boldogság sehogy sem illett össze a huszárfőhadnagyi
egyenruhával. «Egy egész babérerdőnél egy rózsabimbó többet ér.»
Károly lemondott a kivivott férfi név dicsőségéről, azért, hogy
asszony lehessen. (Mégis csak az asszony az erősebb!)</p>
<p>Ámde nagyon elszámította a dolgot, a midőn azt képzelé,
<span class="pagenum"><a name="Page_60" id=
"Page_60">-60-</a></span> hogy a katonai kötelékből csak így
könnyedén ki lehet bujni egy – népviselet felöltésével. Egy
tánczvigalomban, a hová ő is vesztére elment, ráismert egy
tüzérkapitány M**y.</p>
<p>– Nini! hisz e hölgy valamikor a mi ütegünknél szolgált, mint
huszártiszt!</p>
<p>E szóra rögtön elfogták s a József Bastion üregébe zárták. A
főparancsnok itélete szigorú volt: «akár kém, akár szökevény az
álruhába öltözött, főbe kell lövetni!» 48 óráig volt
siralomházban.</p>
<p>Ez alatt azonban I** őrnagy és Sebess térparancsnok Kossuthoz
siettek s elmondva előtte a regényes igaz történetet, kieszközölték
tőle a kegyelmet, de azzal a föltétellel, hogy Károly vessen véget
az egész idyllnek; vegye fel ujra az egyenruháját, s menjen vissza
a zászlója alá.</p>
<p>Ekkor már elkezdődött a visszavonulás. Pestről Dorosmáig meg sem
álltak. Ott a támadó ellenség kényszeríté őket Szegedre huzódni.
Folytonos csaták közben vonultak Lugosig, onnan Facsetra, a hol az
ellentől üldözve, átusztattak a Béga vizén. Itt végre elfogták őket
s Aradra vitték. A magyar fogoly tisztek a kaszamatákba zárattak. A
várparancsnok túlszigorú ember volt. Egy éjjel a lakosztálya alatti
kaszamata felrobbant s a szobájából kirohanó generális belezuhant a
tátongó mélységbe, a honnan a fogoly magyar ezredes, Szatmáry,
hozta ki még élve; de a várparancsnok nem sokára sebeiben meghalt.
Utánna Thun gróf jött Aradra. Ez emberségesebben bánt a foglyokkal.
Megtudva, hogy «Károly» tulajdonképen «Mária» és hogy áldott
állapotban van, kibocsátá őt a börtönből s megengedé neki, hogy
magánszállást fogadhasson a városi mérnök, Herr Ádám urnál, katonai
őrizet alatt. Innen felszállíták Pestre a Neugebäudeba, a katonai
felebbezési törvényszék elé, a hol Reuschl alezredes-auditor és
Katzel felebbezési tanácsnok kihallgatták s azzal ismét
visszaküldték Aradra. Ott volt ismét katonai felügyelet alatt, míg
el nem jött az idő, hogy az új várparancsnoknak bejelentse
<span class="pagenum"><a name="Page_61" id=
"Page_61">-61-</a></span> a fogoly azt az indokolt kérelmét,
miszerint szintén fogoly «férjét» bocsássa ki egy napra, hogy
ujszülött fia keresztelőjét megülhesse. A várparancsnok teljesíté a
kérelmet s a két fogoly, apa és anya, együtt ünnepelhették meg fiúk
keresztelőjét, két tüzérkáplár volt a keresztapa.</p>
<p>Három hónap múlva aztán a nőruhába öltözött foglyot Pestre
vitték s innen Zimonyba szállították, onnan két katona kiséretében
Sziszekre vitték, ahol aztán tudtára lett adva, hogy már most alá
is út, fel is út! mehet szabadon, a hová tetszik – a horvát
földön.</p>
<p>Egyenesen hazament a szülői házhoz Zágrábba.</p>
<p>El lehet képzelni azt a jelenetet, mikor a katonai hírrel
koszorúzott leány egy kis csecsemővel a karján belépett az
elhagyott otthonba.</p>
<p>Anyja, nővérei örömmel fogadták a megtértet; ámde volt egy
bátyja, a ki az osztrák hadseregnél szolgált s Lombardiában
harczolt Radeczky alatt, ez kegyetlen dühbe jött, midőn meglátta a
hazatérő nővért; szidalmakkal halmozta el s ki akarta dobni
gyermekestől a házból. De az anyai szeretet győztes maradt, a fiú
haragját lecsillapították s engesztelődésre fordították a szenvedő
nővér iránt.</p>
<p>De nem olyan könnyen ment az engesztelés a zágrábi lakósságnál.
A hol Mária megjelent az utczán, szidták, gúnyolták, kővel, sárral
dobálták, luggal leöntötték, míg végre az anyja elvitte a leányát
Jellasich bánhoz s attól kért oltalmat. A bán elmondatta Máriával
minden viselt dolgát s akkor azt mondta neki, hogy «honfitársainak
semmi okuk sincsen ezért gyalázkodni, sőt inkább dicsőségül
róhatják fel, hogy nemzetükből támadt egy nő, a ki a vitézség
mezején ily hirnevet tudott kivívni». S azonnal kiadta horvát,
német és olasz nyelven irott plakátokban a napi parancsot, melyben
szigoruan megtiltatik a hazatért felkelőknek minden
bántalmazása.</p>
<p>Itt azután három évig maradt Mária; de ismét visszakivánkozott
Magyarországra s Győrbe ment lakni, a hol <span class=
"pagenum"><a name="Page_62" id="Page_62">-62-</a></span> első
házassága formahiba miatt felbontatván, ujból férjhez ment Pasché
Gyulához, ki szintén hadnagy volt a szabadságharcz alatt, s élt
vele zavartalan boldog házasságban 21 esztendeig, midőn férje
meghalt.</p>
<p>Most itt lakik Új-Pesten a fiánál. Szegény sorban van és beteg.
Nem panaszolja sorsát, nem alkalmatlankodik a hazafiak ajtaján, nem
kéreget, nem dicsekszik az érdemeivel; csendesen megvonul.</p>
<p>Én sem indítok meg érette országos irgalmat, csupán annyit
mondok, hogy talán mégis szép volna a magyar honfiaktól, ha ezt az
emlékezetreméltó alakját a szabadságharcznak nem hagynák élte
alkonyatán nyomorban elveszni.<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a></p>
<hr class="chap" />
<p><span class="pagenum"><a name="Page_63" id=
"Page_63">-63-</a></span></p>
<h2>A SZATYOR.</h2>
<p class="center">(Életkép a múlt időkből.)</p>
<p>Az én kedves szülővárosomról kiván az én lelkem megemlékezni,
annak is a legmagasabb tornyáról, a mire az én hitfeleim olyan
büszkék, és a kollegium szatyráról, a mit ők olyan nagyon
szégyenlettek.</p>
<p>Lesznek sokan, a kik nem is tudják, mi az a szatyor? Kivált
mikor a «kollegium szatyráról» van szó. Bizonyosra veszem, hogy tíz
olvasó közül kilencz «szatirá»-nak fogja olvasni ezt a szót.</p>
<p>Hát biz a szatyor nem valami elegáns bútordarab; azt nem viszik
be a szalonba; nem akasztják fel a boudoir kandelábereire, az még
nem is előszobaképes, azt még a konyhában sem engedi letenni a
szakácsné, hanem kinn a pitvarban végez vele; a szatyor a kosarak
nemzetsége között a pária.</p>
<p>Nem is kosárfonó készíti azt, hanem a gyékénykötő, a sömlyéklakó
pákász, vagy a tömlöczlakó rab.</p>
<p>Egy hosszukás, öblös, gyékényből fonott alkotmány a szatyor, a
feneke deszkával jól kibélelve; hasonlatos az indusok csónakjához.
Közepén mind a két párkányán van egy-egy füle, a mi nagyobb
biztosság okáért kötélből is szokott készülni s ez esetben bőrrel
vonatott be, nem annyira a rokoko styl megtartása végett, mint
inkább, hogy tovább tartson s az embernek a vállát ne törje olyan
nagyon. A kik korán reggel járnak az utczán, találkozhatnak
hébehóba egy ilyen szatyorral, melyet izmos mészároslegény czipel
meggörnyedve, fél borjunyi tartalommal. <span class=
"pagenum"><a name="Page_64" id="Page_64">-64-</a></span></p>
<p>Hanem a komáromi kollegium szatyra ezeknél mind nagyobb volt, az
volt a szatyroknak az apja. Az két emberre való volt. A két
fogantyuján egy rudat toltak keresztül s annak a két végét a
vállára véve, hurczolta a kollegium szatyrát végig a városon két
mendikás diák. Mindennap lehetett őket látni délben 12 órakor a
kollegium felé czafolva, estenden pedig onnan kifelé loholva, a
rudra akasztott szatyorral.</p>
<p>Hanem elébb mondjuk el, hogy mi volt az a kollegium?</p>
<p>Büszke nagyzással nevezték így a komáromi hívek az ő hatalmas
iskolájukat. Hatalmasnak mondhatom én azt, mind kivülről tekintve,
mind belülről megitélve. A város legszebb részén, a szombati
utczában, átellenben a kálvinista templommal, volt egy piacz
nagyságú terület, az utcza felől szép rácscsal bekerítve. Az én
nagy diák koromban e tágas udvar egy részét átalakítottuk botanikus
kertté; a többi része még elég volt a szabad tornászat
gyakorlatára. A telek mélyéből emelkedett ki a szép nagy emeletes
épület, mely úgy volt megalkotva, hogy még a földindulásnak is
ellenálljon, homlokzatán ez arany betűs felirattal: «MUSIS POSITUM»
(a muzsáknak állítva). Az utczáról kövezett gyalogjáró vezetett a
márványlépcső bejárásáig, melyet vasajtó zárt el.</p>
<p>Volt mit őrizni a vasajtónak. Nagyszerű könyvtára volt a
kollegiumnak, még muzeuma is volt; elektrika masina, barometrum,
kitömött állatok, ócska fegyverzetek, természeti ritkaságok
bámultattak benne. A falakon pedig derék hazafiak arczképei voltak
felfüggesztve, mellé a nemesi czimereik; egy Csejtey, egy Töltéssy,
egy Csajághy, egy Szarka, valamint a legelső komáromi prédikátor s
a legelső professor képei.</p>
<p>Egy professor tanította a logikát, poézist, retorikát; egy
conrector a syntaxist, egy subrector a grammaticát; két rector az
elemi tudományokat, két tanító foglalkozott a leány iskolával,
melynek külön bejárata volt a másik utcza felől. <span class=
"pagenum"><a name="Page_65" id="Page_65">-65-</a></span></p>
<p>A professornak volt hétszáz forint fizetése (annyi, mint egy
másodalispánnak) azonkívül külön ház a számára, veteményes kerttel,
a búcsuztatókért illendő díjazás és a priváták. A mi jót tudok,
mind ott tanultam én ebben a kis házban. A többi tanítóknak is
rendesen kijárt a fizetésük, mely meghaladta egy szolgabiró
fizetését abban az időben.</p>
<p>Az ecclesia gazdag volt. Azok az arczképek ott a bibliothékában
mind megannyi jóltevő hagyományozót örökítenek meg, kik
alapítványokat tettek tanítók fizetésére, jól tanuló fiúk
ösztöndíjazására. A Szarka-stipendium volt harminczhárom forint;
ezt az első latin osztály legjobb tanulója kapta: a grammatista; a
Töltéssy-fundátió már húsz ifjúnak biztosított fejenkint ötven
forintot a felsőbb iskolákban; legnagyszerűbb volt a
Csejtey-alapítvány, mely a két legkitünőbb logikusnak adományozott
egyenkint százötven forintot, azzal a meghagyással, hogy
tanulmányaik folytatása végett a debreczeni főfő-kollegiumba
zarándokoljanak.</p>
<p>Azonkívül volt a persely, mely vasárnapon, ünnepnapon, délelőtti
istentisztelet alatt egészen, a délutánin félig telve rézpénzzel
szokott hazakerülni a vicecurator gondos kezeibe.</p>
<p>De mindezek fölött a legbőkezübb patronus, a legbiztosabb
fundus, a legjobban hypothékált kapitális volt a szatyor. Az a
szegény, szégyenkedő szatyor. Ez az özvegy asszony olajos korsója,
ez a népmesében divó «terülj meg abrosz» tündér varázsszere.</p>
<p>Az összes tanári kar (a logika professorának kivételével) a
«mensa ambulatorián» élt. A «vándorló asztal» legrégibb
ősintézményeink közé tartozott. Nem is lehetett akkoriban
máskép.</p>
<p>Subrector, conrector, két rector, két leánytanító, mind együtt
étkezett egy közös szobájában a kollégiumnak. Minden nap más háznál
főztek a számukra. Némely házra kétszer is került a sor (de
többször nem) egy esztendőben. <span class="pagenum"><a name=
"Page_66" id="Page_66">-66-</a></span> A megelőző napon egyházfi
uram, nagy elefántcsont fogantyús, rezes végü spanyolnád botjával
megjelent a sorra következő háznál, bejelentve a háziasszonynak,
hogy holnap ide jön a szatyor.</p>
<p>Annak kifogás nélkül mindenki engedelmeskedék. Másnap volt nagy
sütés-főzés a konyhában, mintha névnapi lakomához készülnének.
Minden asszony azon volt, hogy kitegyen magáért. Hej, de sokszor
irigykedtem gyerek koromban a tanító urakra, mikor a drága jó
dorongos fánkot, a barátfülét a szatyorba pakolták, én meg nem
kaptam belőle. Négy fogás étel került a szatyorba, mely szép fehér
sávolyos abroszszal lett kibéllelve, abba rakták a tálakat,
fazekakat, annyi tányért, a hány az ételszám a vendégekével
sokszorozva; evőeszközökről, poharakról az ecclesia gondoskodott.
Tizenkét órára pontosan készen volt minden étel, úgy hogy mikor a
Szent-András tornyában az utolsó harangszó elkondult, már akkor a
két dárdás ott robogott be a telt szatyorral a kollégium
vaskapuján.</p>
<p>Az előkelő családok természetesen egymagukban állították ki az
egész ebédet, a kisebb tehetségü hivek, hajósok, superek, szekeres
gazdák, fullajtárok, halászok, kertészek, ketten, sőt a szegényebb
sorsuak hárman-négyen is járultak hozzá, felosztva a szomszédok
közt a készítendő ételeket, úgy hogy az egyik szolgáltatta a
tejfeles gombóczlevest, a másik a töltött káposztát, a harmadik a
hurkát, kolbászt, a negyedik az uborkát hozzá. Mikor pedig a
halászok küldték az ebédet, akkor csak kétféle volt: paprikás
halászlé, meg turós csusza, de ez volt az igazi «karácsony».</p>
<p>Így voltak a mi tanítóink ellátva napról-napra, évről-évre a
legizletesebb jó magyar ebéddel, nem volt rá semmi gondjuk, csak a
kész terített asztalhoz kellett hozzá ülniök. Mindenki azt küldte
nekik, a mi legjobb volt a háznál. Meg is voltak vele elégedve.</p>
<p>De legbámulatraméltóbb volt a szatyorhordó dárdások <span class=
"pagenum"><a name="Page_67" id="Page_67">-67-</a></span>
önmegtagadó abstinencziája, a kik a pompás ételszagot szimatolva,
megállhatták, hogy holmi defraudátióra kinálkozó alkalmat fel ne
használjanak, pedig lám a szatyron nem volt Wertheim-lakat.</p>
<p>Csak egy példátlan esetet jegyez fel a krónika, hogy egyszer a
dárdások az aprószőlős metéltről a piritottját utközben leették.
Nem tudom igaz-e? de ez általánosan elterjedt hirnél fogva soha
többet az asszonyok aprószőlős pirított metéltet a tanítóknak nem
küldöttek a szatyorral.</p>
<p>Hanem hát, mi tűrés tagadás? csak szégyenlendő intézménynek
tartottuk bizony mi ezt a «vándorló asztalt» az ecclesiában. A más
felekezeten levő atyafiak gúnyoltak bennünket, hogy mink egész
ecclezsiástól sorba tápláljuk a tanítóinkat, mégis milyen soványak!
Lám ők a maguk professorainak semmit sem adnak, mégis milyen
kövérek! Az igaz, hogy a derék Benediktinus director negyedfél
mázsát nyomott testi alakjában, s még volt két testvére, mind a
kettő benczés igazgató-tanár, a kik még tekintélyesebb termettel
büszkélkedtek. Ellenben az nagy szégyen volt, hogy a mi tanítóink
olyan ösztövérek.</p>
<p>No de majd egyszerre kivágjuk mi a tromfot!</p>
<p>Még egy másik patriárkális intézményünk is volt, az Ur
vacsorájához való kenyér és bor szolgáltatása. Ez is ingyen
adományból került ki. Hát hiszen a mi a kenyeret illeti, az csak
könnyü szerrel nyerhető volt a sütőnéiről hires Komáromban; de
sokkal nehezebb állapot volt a borral. Boros pinczét csak nagy urak
tartanak, meg a korcsmárosok. Az utóbbiak között nem volt
kálvinista, az elsőbbek pedig, ha ajándékba adtak bort, az olyan
volt, hogy annak az italából a jámbor hivőnek csakugyan eszébe
jutott Idvezítőnknek ezen mondása: «Éli, Éli! Láma szabaktáni!»
melyet az eczettel való megkináltatás után hallatott.</p>
<p>Hát hogy ha mi, férfi-nemzet, panaszkodtunk volna a miatt, hogy
az urvacsorai aranybillikomból ilyen rabvallató <span class=
"pagenum"><a name="Page_68" id="Page_68">-68-</a></span> borral
kell a mi Urunk Idvezitőnk emlékét megünnepelnünk, abban nem lett
volna semmi feljegyzésre méltó; ámde az ellenkező fél, az asszonyi
nemzet volt az, a kinek megesett rajtunk a szive: egy szép napon,
az én megboldogult anyámnak a házánál, ki már akkor özvegyi
gyászköntösét viselte, gyültek össze a város hithű asszonyságai s
kiki magával hozván megtakarított háztartási pénzét, összeadtak egy
akkora summát, a melynek a kamatjából azontúl örök időkig igaz
hamisítatlan bort lehetett vásárolni a sátoros ünnepek, az új
kenyér és új bor alkalmával osztogatott urvacsorája számára.</p>
<p>Ezeknek a körülményeknek az előre bocsátása után teljesen
érthető lesz, hogy az én időmben a komáromi kollégium volt a
felvidék Mekkája, a hová nem csak a megyebeli fiatalság, de a
szomszéd Pozsonymegye és akkor még erősen német Fő-Pozsony
városának ifju nemzedéke is begyülekezett. Azok a jeles német fiuk
is tanultak magyar nyelvet és igaz hazaszeretetet; mint a
Zsigmondyak és a Grisszák.</p>
<p>A komáromi kis-kollegiumból kerültek elő sok nevezetes tudósok
és irók, a kiknek sorában fölemlíthetem Katonát, Péczelyt,
Hetényit, (a hétszer pályadíjazott akadémikust) Tóth Lőrinczet,
Beöthy Zsigmondot, Kalmár hires prédikátort. Magam sem huzom le a
fejemet az asztal alá. Bizony jól osztották ottan a tudományok égi
malasztját s helyet megálló ember lett ottan még a legutolsó
sereghajtóból is.</p>
<p>A «musis positum» épület szellemfénye szétragyogott az egész
felvidéken.</p>
<p>De nem csak az volt a nagy érdeme a komáromi kollegiumnak, hogy
az országnak neves tudósokat adott, hanem hogy magának a városnak a
népességét is a legszebb míveltségi fokra segítette. Nem volt olyan
alacsony sorsu ember a gyülekezetben, a ki a Hübnerből a bibliai
történeteket, a Hármas Kis-Tükörből Magyarország földrajzát,
történetét, az erkölcsi élet szabályait, számvetést és a mi
<span class="pagenum"><a name="Page_69" id=
"Page_69">-69-</a></span> fő dolog, a vallástanító kátét könyv
nélkül nem tudta volna. A mi pedig a zsoltárok éneklését illeti,
abban nagy hire volt az én felekezetemnek. Hát még az a szép
kántus! Harmonia nélkül halottat örök nyugalomra nem kisértek a
temetőbe. Mikor pedig jöttek az egzámentek, azokra a diákok úgy
hivogatták, házról-házra járva a tisztelt publikumot, mint most egy
concertre.</p>
<p>Ekkor jelent meg előttünk a nagyravágyás denevérszárnyu angyala,
a kit, ha jól tudom a gnosztikusokból, Astarothnak hivnak.</p>
<p>Volt minekünk a század elején igen szép templomunk, szemközt a
kollégiummal.</p>
<p>Valahol megirtam én e templom keletkezésének a történetét, mert
még százegy év előtt nem volt ám szabad kulcsos Komárom városában
templomot építeni a reformált hitüeknek.</p>
<p>Százegy esztendeje annak, hogy meg lett engedve.</p>
<p>Akkor a nagy «rácz temető» téren összegyültek a férfiak,
asszonyok s elhozták az összegyűjtött siklusaikat a
templomépítésre: a férfiak levagdalták mentéikről az ezüstgombokat,
a mentekötőket, a nők leszedték arany fülönfüggőiket, kösöntyüiket
és násfáikat, s mind egy halomra rakták. Így támadt az új templom
költsége. Valamennyi iparos mind ingyen dolgozott rajta.</p>
<p>S a templom szép tágas volt, két sor oszloppal a közepén, három
nagy karzattal, pompás orgonával, aranyos szószékkel. Elfért benne
ülve jó kétezer ember. Hiteles számadatot mondok. Bizonyos vagyok
felőle. Grammatista diák koromban én nyertem el a 33 forintos
stipendiumot, s azt nekem a vasárnapi persely gyűjteményében adták
át. A perselyben csupa krajczáros volt: egy krajczárt tett bele a
városkapitány és a koldus egyformán; a koldus is adakozott, csak a
katonák voltak adómentesek. Innen tudom hitelesen, hogy kétezer
ember ült a templomunkban.</p>
<p>S minő népek voltak azok! Most is büszkeségtől tágul a keblem,
ha rájuk gondolok. A kormányosok és hajóslegények, <span class=
"pagenum"><a name="Page_70" id="Page_70">-70-</a></span> a szekeres
gazdák sötétkék mentékben, a molnárok világos szürkében, a takácsok
füzöldben; és mind valamennyi megrakva három sor filigránmunka
ezüstgombbal, egyik válltól a másikig érő nehéz ezüst mentekötő
lánczczal. Hát még az asszonyi nemzet! Azokban a suhogó
selyemruhákban; a csipkés főkötőkkel, hímzett kötényekkel; a lányok
zsiráf fésükre föltüzött kontyokkal, nagyvirágu dudoros réklikben a
nép pompájának összesége volt az, idegen divatnak még csak hire sem
volt. A ki kalapot tett a fejére, asszonyszemély, azt dámának
hítták s nem beszéltek róla fényes nappal.</p>
<p>S mikor ez a kétezernyi népség ott abban a fehér templomban
egyszerre fölállt a helyéről s rázendíté az orgonaszó mellett a
zsolozsmát: «Im bejöttünk nagy örömmel, Felséges Isten! A Te
szentidnek gyülekezetibe. A Te templomodba, Felséges Atya Isten!»
Az volt az egekig emelkedő zengemény!</p>
<p>Hanem hát a nagy templomnak csak egy kis szerény tornya volt
három cis, fis és gis hangu haranggal.</p>
<p>Ekkor jelent meg közöttünk a nagyravágyás pávafarku dæmona.</p>
<p>Azt mondtuk: micsoda? Hát már miért ne építhetnénk mi a
templomunkhoz egy akkora tornyot, mely tiz öllel magasabb legyen a
pápistákénál?</p>
<p>Csak ki kellett mondani a nagy szót s mindenki követte.</p>
<p>A város egyetlen kőműves-mesterét megbiztuk a torony tervének
megcsinálásával. Huszonöt öl magas legyen maga a fal. Aztán még egy
tető, mely az arany csillagot az égig emeli. Nincs is annál nagyobb
toronytető a kerek világon.</p>
<p>A költségvetés szerint kikalkulált összeget, ősapáink jeles
példája nyomán, egy hónap alatt összeadta a hivek serege.</p>
<p>Az a torony velem együtt nőtt fel. Együtt láttuk egymást
kamaszodni.</p>
<p>Csakhogy én, daczára sürü nagy gyarlóságaimnak, <span class=
"pagenum"><a name="Page_71" id="Page_71">-71-</a></span> korántsem
okoztam annyi szomoruságot életem adóinak, mint a pajtásom, a nagy
torony.</p>
<p>Ősi szokás szerint az építkezés természetesen épen kétszer
annyiba került, mint a mennyire a pallér kiszámitá vala. Az
összeadott pénz elfogyott, mielőtt a fal elkészült volna.</p>
<p>Ekkor aztán hozzányultunk az alapítványokhoz. Beleépítettük a
Töltéssy-fundatiót, a Csejtey-stipendiumokat a kolosszális
toronyba. A Csajághy-alapítványok is mind malterré váltak. Még
adósságokat is vettünk fel a torony kontójára.</p>
<p>A fényes, nagy alapítványok, a melyek a szellem nemesítésére
voltak szánva, mind átváltoztak kővé, fává, rézzé.</p>
<p>A mi szép kollegiumunk fentartására nem maradt több fenn
egyetlen egy patrónusnál. Az az egy utolsó patrónus volt a
«szatyor.»</p>
<p>Ezt nem lehetett zálogba bevágni.</p>
<p>Az volt a szerencse.</p>
<p>Már az én «humanissimus» koromban (retor, poéta, logikus)
egyesegyedül a szatyor tartotta fenn a kollégiumot. Ez volt az
utolsó dominiumunk, utolsó fundátiónk, utolsó kapitálisunk.</p>
<p>És a szatyor még mindig fentartotta az iskolát. Hat tanárnak
adott életmódot.</p>
<p>Mindent elprédáltunk a nagy dicsőségért, csak a vándorló
asztalunk maradt meg. Szégyenkedtünk vele: de megéltünk vele.</p>
<p>Mikor aztán a nagy szabadságharcz kitört, a hogy sok más régi
dolog elenyészett, azokkal együtt a kollegium szatyra is
elmult.</p>
<p>Most már aztán az én szülő-ecclezsiámnak nincsen kollégiumi
szatyra: hanem iskolája sincsen.</p>
<p>A tanárok, a diákok széjjel mentek, ki erre, ki arra; a szép
kollegium háza elébb kisdedóvó lett, mostan községi elemi iskola. A
büszke felirat: «musis positum» most is <span class=
"pagenum"><a name="Page_72" id="Page_72">-72-</a></span> ott ragyog
arany betüivel a homlokán: de hová lettek a múzsák?</p>
<p>Az isteni eredetü múzsa, a szüz erényü muzsa, a szent pieridák
berkének istennője senkit sem hevít már; elfoglalta helyét a
sziveinkben az a festett képü, csapodár hetæra, az az utálatos,
hazug, szívtelen bálványa a mai kornak: a politika. Ma csak annak
az oltárán áldozunk.</p>
<p>Vajha fölébredne a mi népünkben ismét az igazi, éltető, megtartó
nemes hitbuzgóság, melyet apáink anyáink örökül ránk hagytak, de
mely örökséget mi elvesztegettük.</p>
<hr class="chap" />
<p><span class="pagenum"><a name="Page_73" id=
"Page_73">-73-</a></span></p>
<h2>PETŐFI ESZMECSIRÁI.</h2>
<p>Egyszer láttam a villámot megszületni.</p>
<p>A legközvetlenebb közelségből, alig hat lépésnyire tőlem.</p>
<p>Egész családom együtt volt: nőm, leányom és egy nevelt
leányunk.</p>
<p>Egy hatalmas nyári zivatar után, künn álltunk az istenhegyi
nyaralónk nyitott verandáján, gyönyörködve az elvonuló fergeteg
pompájában. A bakacsinkék felhőkárpit eltakarta az egész vidéket:
alatta fehér párafoszlányok lebegtek, mint szellemalakok, a kik ki
vannak zárva az égből. Egy-egy néma villám pislant meg néha a felső
sötétségben olyan távol, hogy a hangja nem hallatszott hozzánk. A
zápor az Istenhegyen megszünt már. A veranda alá menekült fecskék
kezdték próbálgatni ázott szárnyaikat. Az egész lég tele volt
ózonnal.</p>
<p>Ekkor ott a mi verandánk előtt, ember magasságnyira a földtől,
támadt egy szikra, lapda nagyságu; inkább nevezhetném kigyulladt
csillagnak, mely egy feloszthatatlan perczig a szivárvány minden
szineiben sziporkázva «állt» előttünk, szétágazó szimmetrikus
sugáraival hasonló egy virágkehelyhez, gyönyörködtető és nem
ijesztő. Az Isten játéka! Születése perczében a hangja nem volt
egyéb egy erős, pattanó zengésnél; a villámgyermek sir! A tovább
folyó perczben ha felénk fordul, mind halva vagyunk! Nem! oldalt
czikázott s aztán éles szögletbe törve, lecsapott az ezer lépésnyi
távolban levő Mártonhegyre. De már akkor lángoszlop lett belőle s
égrepesztő dörgése miatt <span class="pagenum"><a name="Page_74"
id="Page_74">-74-</a></span> reszketett alattunk a föld: már akkor
az Isten haragja volt!</p>
<p>Ezt hozom fel igazolásomul.</p>
<p>Ha szabad volt meglátnom a születő villámot, miért ne legyen
szabad arról beszélnem, a mit rajtam kívül szintén igen kevesen
láttak: a támadó villanyszikráit egy lángésznek; a ki fergeteg volt
irodalmunk világában, égtisztító, földtermékenyítő! villámait már
nem látjuk, dörgését nem halljuk, felhőt sem látunk belőle, hanem
virágait, a mikkel költészetünk mezejét teleszórta, örökké szedni
fogjuk.</p>
<p>Petőfi, a költő, a népvezér, egyike volt nemcsak Magyarország,
de korszakunk legkiválóbb szellemeinek, a kinek hite, meggyőződése
volt az, a mit költeményeibe foglalt, a ki rajongott azért, a mit
kigondolt, a ki benne élt abban, a mit megálmodott. Azonkívül pedig
ugyanaz a közönséges ember volt, csendesen feldicsérendő jó
tulajdonságaival s szeliden megmosolyogni való gyarlóságaival, mint
mi valamennyien.</p>
<p>A legtöbb költeményének ismerem az eszmecsiráit; ha szabad volna
idegen szót használnom, azt mondanám, motivumait. Némelyiknek ott
voltam az első szikra kipattanásánál. Láttam azt, mint amaz
emlékezetes villámot, megszületni, s aztán mennydörögve végig
harsogni hegy és völgy felett s lecsapni a legmagasabb oromra.
Követte a zápor-szakadás. Vérzápor volt.</p>
<p>Ezuttal azonban egy másik villámszerü költeményéről akarok
szólani, mely azt a régi, azt az erős barátságot, mely bennünket
összekapcsolt, ketté tudta szakítani.</p>
<p>Petőfi életirói, s azok között a legkiválóbb, felejthetetlen
barátunk, Fischer Sándor, mindannyian felemlítik e meghasonlást, s
megtalálják az indokát Petőfinek Vörösmartyhoz irt versében,
melynek visszatérő végsora így hangzik: «Nem én tépem le
homlokodról, magad tépted le a babért!» s mely az általunk közösen
szerkesztett «Életképek»-ben megjelent; melynek tartalmát, hangját
én <span class="pagenum"><a name="Page_75" id=
"Page_75">-75-</a></span> utólagosan rosszaltam ugyanazon lapban s
mely nyilatkozatomért aztán Petőfi szintén ugyanazon lapban
megtagadott minden barátságos viszonyt kettőnk között.</p>
<p>Az életirónak adat a tény: Petőfinek e költemény megirására elég
az ő kedélyhangulatának megismertetése, ki Kossuthban vetélytársát
látta s Vörösmartyt meggyülölé azért, hogy Kossuth indítványára
rászavazott az augusztus 21-iki országos ülésben. Az indok
érthetővé teszi a tényt. De a lélekbúvár előtt fenmarad az a
kérdés, hogy ha a költemény miatt Petőfi és én közöttem
véleménykülömbség támadt, hogy nem tudtuk mi ezt «a nyájasság
kamrájában» egymás között elintézni? Hogy jelenhetett meg elébb a
vers az egyik szerkesztőtől, azután a rosszalás a másiktól,
ugyanabban a lapban? Miért nem tettük azt, a mi ethikai
következtetés, hogy ily esetben mind a két szerkesztő
visszalép?</p>
<p>Valami mélyebben ható, erősebb vérmérgezésnek kellett itt
működni, mint egy halavány politikai nézetkülömbség. Hiszen saját
akkor irt czikkeim állnak, mint terhelő tanuk ellenem, a kik
szemembe mondják, hogy én is épen oly vakbuzgó gyökérirtó voltam,
mint Petőfi.</p>
<p>Vagy jobban szerettem én Vörösmartyt, mint Petőfit?</p>
<p>Nem. Magyarországnak összes nagy embereit együttvéve nem
szerettem annyira, mint Petőfi Sándort.</p>
<p>Hanem valaki mégis volt, a kit még jobban szerettem, mint
Petőfit.</p>
<p>«Szerettem.» – A titok szikrája kipattant.</p>
<p>De ő is, Petőfi is szeretett mást!</p>
<p>És ennek a szikráját is láttam kigyuladni.</p>
<p>A megelőző 1847-ik év egy nyári délutánján, az alföldi útjából
visszatért Petőfi, betoppan a szobámba s e szóval kezdi:</p>
<p>– Pajtás! Megházasodom.</p>
<p>– Tudom, mondám. Megírtad erdődi leveledben: «olyan három hetet
töltöttem itt, mely testvérek között is fölér három
mennyországgal». Násznagyul is meghivtál. <span class=
"pagenum"><a name="Page_76" id="Page_76">-76-</a></span></p>
<p>– De már nem Juliát veszem el. Megtudtam, hogy volt neki egy
német katonatiszt gróf udvarlója. Német! Katonatiszt! Gróf! Három
gyűlölet egy alakban. Elfelejtettem örökre.</p>
<p>– Hát ellenben kit fogsz elvenni?</p>
<p>– Prielle Cornéliát.</p>
<p>És aztán elmondta az egész idyllt, hogy ismerkedett meg az ifjú
művésznővel Debreczenben, hogy kérte meg rögtön a kezét; ha pap
lett volna, a ki vállalkozik rá, rögtön megesküdött volna vele.
Most el vannak egymással jegyezve s mihelyt itthon az ügyeit rendbe
hozta, siet vissza a menyasszonyához s vezeti oltár elé.</p>
<p>– Nos, mit szólsz hozzá?</p>
<p>Valami nagyon okosat akartam mondani.</p>
<p>– Barátom: «a szerelem a nap, a barátság az árnyék; az árnyékod
követ mindenüvé, a merre jársz; de elejbéd nem áll, a míg napoddal
szemben állsz.»</p>
<p>– Ne mondj te itt nekem dodonai orákulumokat, hanem felelj
magyarán: eljösz-e násznagyomnak?</p>
<p>– Násznagyod leszek, de ismétlem: sziv ügyében, szerelemben
tanácsot se ne kérj, se ne adj.</p>
<p>Egész jólélekkel mondhattam ezt Petőfinek. Én Juliát nem
ismertem, de ott láttam őt, a hová Petőfi helyezte előttem: egyszer
az Olympon, másszor a Phlegetonban. Hanem Cornéliáról tudtam
valamit. Azt, hogy ábrándokkal teljes, naiv kedélyű, kedves
teremtés; olyan átlátszó alak, a min keresztül süt a nap, hogy még
az árnyéka is fényes, a kinél a hiba és az erény nem ellentét,
hanem ikertestvér, egymáshoz hasonló. Csupa sziv az egész lény,
önfeláldozó sziv. Szinészek között éltem, soha sem mondott róla
senki egy gunyolódó példálózást sem. Hanem egy igen szép jelenetet
hallottam felőle. Egy évvel előbb egy másik magyar költő kérte meg
kezét: Kuthy Lajos. Ő is hajlott hozzá. Nem is lehet csodálni.
Kuthy a legszebb férfialak volt, a kit valaha láttam, a magyar
jellegnek az eszményítése, egy hortobágyi csikós bársonyruhában.
<span class="pagenum"><a name="Page_77" id=
"Page_77">-77-</a></span> A szép arcz, a nagy tüzes szemek elárulák
a lángészt, mely munkáit alkotá. S e mellett a társalgásban is
elragadó, rendkívüli, meghódító volt, ötleteiben őshumor és rajongó
fantázia. Nem csoda, ha a fiatal, gyermeteg művészkedély
hozzátapadt. Jegyesek lettek: ki volt tűzve a menyegzőjük. A
megelőző napon Kuthy rajongó fantáziájával elkábítá a
menyasszonyát, hogy esküvő helyett haljanak meg együtt. S a közös
meghalást oly csábító szép szinekkel tudta előtte lefesteni, hogy a
fiatal leány beleszeretett a halálba. Másnap reggel együtt kimentek
a Zugligetbe, onnan fel a Vajdabérczre, mely toronymagasságban
válik ki az erdős sziklák közül. Innen fognak a szédítő mélységbe
alárohanni. Ott térdre borultak egymás mellé, kezeiket egymáséba
kulcsolva, imádkozának. Kuthy elszavalta utolsó költeményét s aztán
átkarolta menyasszonyát, ki átszellemülten borult keblére s azzal a
szédítő meredély párkányára lépett vele: «Nézz szét még egyszer a
földi világon! Fejünk felett a kiterjesztett ég, repülő
vadludaival. Lábunk alatt a ködborította völgy, nyüzsgő
hangyabolyával, melynek emberi társaság a neve. A mélységben egy
ház, melynek kéménye füstöl. – – Ezóta megsütötték a rostélyost, –
már most menjünk le reggelizni».</p>
<p>Ez a kegyetlen tréfa egészen beleillik Kuthy Lajos jellemébe. Az
eszményi alakban, a gazdag szellemi kincsek között egy fukar, önző,
frivol lélek lakott.</p>
<p>Cornéliát e rossz játék űzte el a fővárosból.</p>
<p>Hogy milyen jó szive volt, bizonyítja az, hogy még másodszor is
tudott hinni egy költőnek.</p>
<p>Nem lett volna-e jobb, ha Petőfi megtartotta volna az új
jegygyürűjét?</p>
<p>Akkor tán még most is élne? S azóta fölépítette volna
dicsőségének egész templomcsarnokát, melyből most csak egy óriási
oszlopot látunk fennállani!</p>
<p>Az a nagy, repkény befutotta sziklatömb ott a kerepesi
temetőben, mely soha sincs friss koszorú nélkül, hirdeti, hogy «a
szerelem túléli az örömöket», s hogy «a kik játszani <span class=
"pagenum"><a name="Page_78" id="Page_78">-78-</a></span> tudják a
fájdalmat, azok érezni is tudják». Ez Cornélia férjének sirköve.
Hát Petőfiét ki koszoruzza meg?</p>
<p>Én bizonyára igaz jó lélekkel mondám Petőfinek ez órában:</p>
<p>«Sziv dolgában tanácsot tőlem ne kérj, nekem se adj! Ha te rád a
te napod süt: árnyékod, a barátság, szembe nem fordul soha!»</p>
<p>Petőfi visszament az Alföldre megint; de nem Cornéliához. Csak
boszú volt az, csak gyűlölet! S szeretők között a gyűlölet nem
egyéb, mint megkövesülése a szerelemnek. Ha már gyűlölünk is, akkor
már nem tudunk felejteni!</p>
<p>Petőfi, mint Julia férje, tért vissza a fővárosba.</p>
<p>Egy szállást fogadtunk s közös háztartást vittünk.</p>
<p>Ez is egyike a legnagyobb képtelenségeknek, a mi valaha poéták
fejében megfogamzott: «Egy» szép fiatal nő és «két» fiatal férfi
egy közös lakásban, a kik mindennap együtt reggeliznek, ebédelnek,
vacsoráznak.</p>
<p>És hát hol van az a jogerőre emelkedett birói itélet, a melyben
én rám kimondatik, hogy nekem erényesnek kell lennem?</p>
<p>És Julia, mondhatom, hogy nemcsak a saját erényét őrizte
szigorúan, hanem még az enyémet is. Ha egyszer egy vacsoráról
elmaradtam, másnap olyan keresztvallatás alá fogott, hogy azt sem
tudtam a sok igazság közül, melyiket adjam elő védekezésül.</p>
<p>Bizony papucs alatt voltunk mi mind a ketten, Sándor is, meg én
is. S ugyan meg kellett gondolnunk, hogy asztal fölött hogyan
járjon el a szánk.</p>
<p>Egyszer odajött hozzánk Orlai Petrich Soma, a festő, Petőfinek
közeli rokona, hajdani kenyeres pajtása, a legszelídebb fiú a
világon, ártatlan kedély, eszményi, költői lélek, a kinek még a
hangja is oly fuvolaszerű, olyan melodrámai volt, hogy ha valaki
behunyt szemmel hallgatta, azt hihette, – a hangról is, a
tartalomról is, – hogy valami tizenhat éves kisasszony beszél.
<span class="pagenum"><a name="Page_79" id=
"Page_79">-79-</a></span></p>
<p>Még egy pár írótársunk volt jelen; ozsonnáztunk; Petőfiné vitte
a háziasszonyi tisztet. A közben fecsegtünk össze-vissza mindenféle
badarságot, a miről mi azt hittük, hogy okos dolog.</p>
<p>Petőfi, mint a nagy inquisitor, ügyelt mindegyikünknek a
szájára, nem csúszik-e ki rajta valami olyan szó, a miért «tüzet
kell tenni a gyereknek a nyelvére».</p>
<p>Egyszer csak a jó szelid Orlain esik meg az a fátum, hogy
kiszalad a száján ez a népies szólam: «a fene tudja».</p>
<p>Erre Petőfiné fölkerekedik a pamlagról s elhagyja a
társaságot.</p>
<p>Mi csak várunk. Tán a pirított zsemlye után lát a konyhában? De
a mi asszonyunk csak nem jött vissza. Utoljára maga Petőfi
vállalkozott, hogy a feleségét fölkeresi.</p>
<p>Kis idő mulva visszajött, de csak egyedül.</p>
<p>– Látod, barátom, mondá Orlainak, te vagy a hibás. Mért nem
ügyelsz a kifejezéseidre? Olyan szót ejtettél ki a feleségem előtt,
a mi annak lehetetlenné tette a társaságban ittmaradást. Azt
mondtad, hogy «fene».</p>
<p>Szegény Orlai már nem is emlékezett rá. Védeni sem tudta magát.
Én megszántam és segítségére siettem.</p>
<p>– Hát Samu pajtás csak a klasszikusokból idézett ezuttal. Tudod
Sándor, a hol ez van irva: «Tánczolok, mint veszett fene!», aztán
meg ez: «Mert a katonai pálya fene sík!»</p>
<p>Kegyetlenül letorkolt érte.</p>
<p>– Tanuld meg azt, hogy a mit nyomtatásban elolvastathatunk a
publikummal, mind azt nem mondhatjuk el élőszóval egy társaságban,
a hol «egy» nő van jelen.</p>
<p>Ha most nyugodtan visszagondolok rá, el kell ismernem, hogy a mi
ránk nézve tréfa, az Petőfire nézve komoly dolog volt. E jelenet
hatása alatt szülemlett meg a verse, melynek felirata: «Mi a
szerelem?» Végsorai közt ez a szép axioma: «S ha feleségünk
szeszélyes, Magunkat <span class="pagenum"><a name="Page_80" id=
"Page_80">-80-</a></span> szabni szeszélyéhez, Lássátok, ez a
szerelem». Összes munkái gyűjteményében e vers alá «Koltó» van
téve. De ezt Petőfi Pesten írta, fel is olvasta nekem frissiben. A
végéről az elejére térve, azt mondám neki: «Az a megszólítás «süldő
poéták bikficzek!» ugyebár nekünk szól? Köztünk úri magunknak is?»
Ráhagyá.</p>
<p>Következett a nagy márcziusi nap, melynek fátumába, mint két
egymáshoz lánczolt fegyvertárs mentünk Petőfivel. A hol egyikünk
elesik, a másiknak is ott kell elesni. Egy reggeltől estig tartó
fényes álom volt ez az egész nap. Egy folytonos gyönyör, mely olyan
édes, hogy szinte fáj! Ahhoz a diadalmámorhoz, a melyben ekkor
osztozánk, nincs fogható érzés ezen a világon. Azt hittük, hogy
megfordítottuk a korszakot. Azt hittük, hogy óriásokká nőttünk
egyszerre. A forradalmi vezérek szerepeit osztottuk ki egymás
között. Petőfi szobájában körül fel voltak függesztve a franczia
forradalmárok remek kivitelű arczképei, ez volt a fényüzése.
Tavalyi versében még azt mondá: «Romában Cassius valék.
Helvécziában Tell Vilmos, Párisban Desmoulins Camill. Itt is leszek
tán valami.» Itt már Danton akart lenni. Én nekem pedig Saint Juste
szerepét szánta. Elfeledte, hogy épen Saint Juste volt az, ki
Danton vádlevelét a törvényszék előtt felolvasá. Szerencsére nem
lett belőlünk se Danton, se Saint Juste; hanem az lett belőlünk,
hogy mire a márcziusi ibolyákat a májusi gyöngyvirágok
felváltották, akkorra úgy elfelejtett bennünket a világ, mint a
hogy el szokták felejteni az ibolyákat a gyöngyvirágok
évadjában.</p>
<p>Az első magyar felelős kormány megalakult, a nélkül, hogy eszébe
jutott volna, hogy itt van két író ember, a kinek tollát tán
lehetne valamire használni. Minden kortársunk jutott valami
álláshoz; a márczius 15-iki népszónokok közül többen képviselőkké
lettek megválasztva, még a jámbor, egykönyvű Táncsics Mihály is
kapott mandátumot, a kit mi hoztunk ki a börtönéből – és Petőfi
megbukott a szülötte városában. És ő azt hitte, hogy <span class=
"pagenum"><a name="Page_81" id="Page_81">-81-</a></span> pokoli
ármány buktatta meg, nem akarta elhinni, hogy a gubás polgártárs
nem ismeri azt a versirót, a ki őt jobbágy sorsából felszabadítá,
hanem a papnak a fiát ismeri, – derék termete van.</p>
<p>S még itt nem volt a kiábrándulásnak vége. Ha mint népvezérek,
mint politikai hősök megbuktunk is, megmaradtunk költőknek. Tehát
még azt is meg kellett érnünk, hogy mint költők is megbukjunk.</p>
<p>Márcziustól kezdve az «Életképek»-et ketten szerkesztettük. És e
kettős szerkesztés mellett e lapnak azon évfolyama kincstárát
képezi a magyar irodalom szellemi termékeinek. A veterán iróktól
kezdve az ifjú lángelmékig, mind valamennyi hőse ott van képviselve
e Pantheonban s rovatainak mindegyike egy-egy darab becses korrajz.
És mégis ugyanaz a lap, melynek első félévben másfélezer
előfizetője volt, a második félévben annyira leszállt, hogy nem
nyomtatták többe négyszáz példánynál. A magyar közönség kidobta a
maga poétáit a hajóból.</p>
<p>Petőfi büszkeségét mind nem törte ez meg. Mit neki közönség,
választók? Ő missziójában hitt. Várta a nagy katasztrófát, mely őt
egyszerre a nemzet élére fogja emelni. S a hitének volt valami
alapja. A politikai fordulatok oly gyorsan és oly váratlanul
jöttek, egyik esemény úgy taposott a másik kigyófarkára, hogy a mai
nap nagyságainak soha sem volt igérve a holnapi nap.</p>
<p>És Julia nem hogy csillapította volna, de még tüzelte a
férjét.</p>
<p>«Varrd meg azt a zászlót, feleségem.»</p>
<p>De ne legyek háládatlan a sorshoz.</p>
<p>Ha a márcziusi napok diadalmámoráért elvesztettem; azt a
szeretetet, a mely egy iróra nézve oly drága, a közönség
szeretetét, nyertem helyette mást, mely azt dúsan kárpótolta. A
márczius tizenötödiki nap legválságosabb órájában hozott össze a
sors azzal a nővel, a kivel lelkem, életem összeforrt.</p>
<hr class="tb" />
<p><span class="pagenum"><a name="Page_82" id=
"Page_82">-82-</a></span></p>
<p>Épen pünkösd vasárnapja volt; tartós eső után szép, derült
nap.</p>
<p>Estére zivatar lett. De nem az égben, hanem idelenn a városban.
Egy olasz császári ezred fellázadt a magyar kormány ellen. Tisztjei
bujtogatták fel. Megtagadták az engedelmességet a magyar
hadügyminiszternek, a ki őket másnap Verbász alá akarta küldeni a
lázadó szerbek ellen.</p>
<p>Az olasz katonákon kívül még volt egy magyar önkénytes zászlóalj
is a Károly-kaszárnyában, csakhogy ennek nem volt fegyvere. A
fellázadt olaszok és a magyarok között verekedés támadt; az olaszok
bezárták a kapukat.</p>
<p>Az utczákon riadót vertek a nemzetőröknek. Én is nemzetőr
voltam, siettem haza a szuronyos puskámért. Petőfi otthon volt.
Mikor tőlem meghallotta, hogy a katonaság fellázadt s a
nemzetőrséget dobolják össze, azt mondta, hogy ő is velem jön s
bement a szobájába a fegyvereiért. Volt egy kétcsövű vadászpuskája,
meg egy tenyérnyi széles kardja, a mit guillotinnak hivtunk.</p>
<p>Én hamarább készen lettem a fegyverbeöltözéssel; mikor kiléptem
a szobámból a közös ebédlőbe, ott találtam Juliát.</p>
<p>Rémület kifejezése volt az arczán; megfogta a kezemet jéghideg
reszkető kézzel s azt mondá:</p>
<p>– Az égre kérem önt, siessen! ne várja meg Sándort. Zárja be a
lépcsőajtót s vigye el magával a kulcsot.</p>
<p>Csak egy kulcsunk volt a lépcsőhöz.</p>
<p>Ezért az egy szóért örökké becsültem Petőfinét.</p>
<p>Ez volt az igazi képe.</p>
<p>Tehát erősebb a szerelem, mint a dicsvágy.</p>
<p>«Amor» a him, «gloria» a nő. Amazé a teremtő erő!</p>
<p>Én sietve haladtam le a lépcsőn, annak a rácsajtaját bezártam s
aztán ki a kapun.</p>
<p>Mire kiértem az utczára, már akkor Petőfi a felnyitott ablakban
állt. Rám kiabált dühösen, hogy ereszszem ki, nyissam ki az ajtót s
hogy rá sem hallgattam, szidott, németnek, pecsovicsnak,
kamarillának nevezett; fenyegetett, <span class="pagenum"><a name=
"Page_83" id="Page_83">-83-</a></span> hogy meglő! Szerencsére az
utcza görbül, én elosonhattam.</p>
<p>Hát bizony nem valami nagy dicsőségnek az osztályrészétől
fosztottam őt meg ezuttal. A Károly-kaszárnya ostromlását magam sem
számítom a babéraim közé. Az olaszok kilövöldöztek az ablakokon, a
nemzetőrök belövöldöztek, a nélkül, hogy valami nevezetes kárt
tettek volna egymásban, míg végre másodszor is megérkezett a
hadügyminiszter, Mészáros Lázár. (Az első kisérletnél lelőtték a
szárnysegédét.) Hozott magával Budáról granátosokat, meg egy üteg
ágyut. Az ágyúkat a kaszárnyának szegezteté s felszólíttatá a
lázadókat, hogy térjenek engedelmességre, mert külömben
összeágyúztatja őket.</p>
<p>A nemzetőröknek pedig azt mondta az öreg úr, hogy: «Az urak
menjenek addig a korcsmába, ha ágyúszót hallanak, jőjjenek megint
vissza.»</p>
<p>Én azonban e fegyverszünet alatt nem mentem a korcsmába, hanem
teljes fegyverzetben, lőporfüstös tenyerekkel, fellátogattam
Laborfalvy Rózához, a ki ott lakott a hatvani-utczában, a nemzeti
kaszinó mostani palotája szomszédjában. Több szinésznő is volt
nála, a kiket a kiváncsiság csődített oda.</p>
<p>Úgy hiszem, hogy dicsekedtem egy kicsit a hős magamviseletével,
a mit ez «első» ütközetben kifejtettem. Az első
puskaporfüst-szagban van valami mámorító.</p>
<p>Ennek aztán az lett a következése, hogy többet nem eresztettek
vissza. Csakhogy nekem szemembe mondták, hogy nem oda való vagyok,
a hol emberhalált csinálnak.</p>
<p>Nem is volt rá szükség. Éjfélre megadta magát a lázadó olasz
ezred s lerakta a fegyvereit. Hanem az utczák egész reggelig olyan
élénkek maradtak, mintha nappal volna.</p>
<p>Vitézségemnek meg lett a jutalma: egy nagy veres toll, melyet
kedves kezek tűztek a kalábriai kalapom mellé. Másnap minden ember
az én veres tollamról beszélt a városban s arra én nekem kétszeres
okom volt büszkének lenni.</p>
<p>Hanem annál drágább dolog várt rám otthon. <span class=
"pagenum"><a name="Page_84" id="Page_84">-84-</a></span></p>
<p>Petőfi berontott a szobámba s legelőször is jól lehordott, a
miért rázártam a lépcsőajtót. Kikérte magának az ilyen barátságot.
«Julia is nagyon haragudott érte!»</p>
<p>Én nem világosítottam fel az ellenkezőről.</p>
<p>Akkor meglátta a kalapom mellett azt a monumentális veres
tollat.</p>
<p>– Hát ezt hol lőtted?</p>
<p>Mondtam neki, kitől kaptam.</p>
<p>Erre haragosan nézett rajtam végig.</p>
<p>– Te! Hiszen te szerelmes vagy.</p>
<p>– Boldog vagyok.</p>
<p>Erre kitört.</p>
<p>– De most nincs ideje a szerelemnek! A korszellemnek nincs
szüksége most boldog emberekre.</p>
<p>– Hát te nem vagy-e boldog? Nem vagy-e szeretve?</p>
<p>– Az más! Az én nőm engem kisérni fog, ha kell, a csatába, ha
kell, a számüzetésbe, ha kell, a vérpadra.</p>
<p>– Azt az enyém még inkább meg fogja tenni.</p>
<p>A «még inkább»-on aztán összevesztünk. Egyikünk sem engedte a
maga hősnőjét a másik által beárnyékoztatni, a vége az lett, hogy
én még az nap elköltöztem a közös szállásról, elhagyva Petőfiéket,
s fogadtam szállást ugyanabban a házban, a hol Laborfalvy Róza
lakott; az övé az első emeleten volt, utczára; az enyim a
másodikon, dolgozószobám az udvarra, hálószobám a kertre nyílt.</p>
<p>Másnap nehéz beteg lettem, a mult éjjeli áthülés miatt s ott
feküdtem hosszú hetekig abban a kis félreeső szobában, a hova még
az utczai zaj sem hatolt be. Senki sem látogatott meg, csak az
orvosom, senki sem járt hozzám, csak a szerkesztőségi szolga és
senki sem ápolt, csak Laborfalvy Róza. Őt láttam magam előtt, mikor
forró lázaimból fájó szempilláimat felemeltem. Ő volt nekem a
napvilág és az árnyék.</p>
<p>Petőfi egyszer sem jött el hozzám, ámbár tudhatta a
szerkesztőségi szolgától, hogy beteg vagyok. Ez ujjmutatás volt rám
nézve, hogy én se menjek hozzájuk többé. <span class=
"pagenum"><a name="Page_85" id="Page_85">-85-</a></span></p>
<p>És így egy lapnak két közös szerkesztője nem találkozott
egymással hosszú időn át. Igaz, hogy a lapot én magam állítottam
össze még betegségemben is.</p>
<p>Mikor felgyógyultam, egészen megváltozottnak találtam a
világot.</p>
<p>A közvélemény nem tudta már, hogy ki a jó hazafi, ki a
hazaáruló?</p>
<p>E napokban kaptam egy levelet Petőfitől, melyben felszólít, hogy
miután egymást a lakásán fel nem kereshetjük, jőjjünk össze egy
közös barátunk, Emődy Dánielnek, a «Pesti Hirlap»
segédszerkesztőjének lakásán. Ez ugyanabban a házban volt, hol én
laktam.</p>
<p>Mikor én beléptem Emődyhez, már akkor Petőfi ott volt.
Vitatkoztak valami felett. Megjelenésemre abba hagyták a vitát s
Emődy azt mondá Petőfinek: «Bocsássuk hát Jókai ítélete alá; mit
szól hozzá.»</p>
<p>Erre Petőfi a kezében tartott költeményt előttem is
felolvasá.</p>
<p>Ez volt a Vörösmartyhoz intézett vers.</p>
<p>A mint az utolsó strófa elhangzott, azt mondám Petőfinek:</p>
<p>– Nagyon kérlek, hogy ezt a verset ne add ki a lapunkban.</p>
<p>– Látod? szólt Emődy. Ő sem helyesli.</p>
<p>Aztán elmondtam az indokaimat Petőfinek, a mikért ez a vers
maradjon a közönség elől eltakarva. Meggyőződött, összehajtotta a
költeményt és a zsebébe tette. Megigérte, hogy senkinek sem fogja
megmutatni.</p>
<p>Ekkor azt mondám neki:</p>
<p>– És most még egyre kérlek. Nekem néhány napra el kell Pestről
távoznom. Lapunk legközelebbi számának a szerkesztését vállald te
magadra.</p>
<p>Elvállalta, hanem aztán azt kérdezte:</p>
<p>– Miért kell neked eltávoznod és hová?</p>
<p>– Azért, hogy megesküdjem menyasszonyommal, Laborfalvy Rózával!
<span class="pagenum"><a name="Page_86" id=
"Page_86">-86-</a></span></p>
<p>Erre ő indulatosan kiálta fel: «az lehetetlen!»</p>
<p>– Ez így van.</p>
<p>És ő még egyszer kiáltá: «az lehetetlen!» S azzal indulatosan
hagyta el a szobát.</p>
<p>És Petőfinek e vad indulatossága idézte fejemre életemnek
legnagyobb fájdalmát, az anyaátkot, mely évekig nehezedett a
fejemre, a míg az anyaszeretet le nem törülte azt homlokomról s
áldásával nem váltotta fel, de ezt az áldást évek nehéz próbáival
kellett kiérdemelni!</p>
<p>Én az anyaátok daczára is nőül vettem azt, kit szerettem.</p>
<p>S midőn ismét visszatértem Pestre, nagy megütközésemre ott
találtam lapunk legutolsó számában a Vörösmartyhoz írt
költeményt.</p>
<p>Erre írtam ama végzetes tiltakozást.</p>
<p>Most már, negyvenkét év mulva, hidegvérrel tekintve vissza a
történtekre, nyugodtan mondhatom ki, hogy ebben hibáztam. De
hibázott Petőfi is.</p>
<p>Petőfi hibázott abban, hogy jó barátjának szívviszonyába,
családi ügyeibe beleavatkozott. De én is hibáztam, a midőn a
helyett, hogy «ezért» a sérelemért mint férfi férfi ellen, léptem
volna vele szemben: mint szerkesztő bántottam meg a
szerkesztőtársat a költeményeért.</p>
<p>Egy kardvágás, mit jó barát adott, beheged; kibékülünk, ismét
jóbarátok leszünk; de a seb, mit a toll hegyével ejtettünk
egymáson, nem gyógyul be soha.</p>
<p>Hanem hát a harag rossz tanácsadó, de a büszkeség még
rosszabb.</p>
<p>Utaink itt végkép ketté váltak.</p>
<p>Mi mind a ketten «választottunk magunknak csillagot!» Csakhogy
az én csillagom engem a zenithtől a nadirig elkisért…</p>
<hr class="tb" />
<p>Most már az én egemről is leszállt a nap. S napnyugvás után nem
jár velünk semmi árnyék, sem előttünk, <span class=
"pagenum"><a name="Page_87" id="Page_87">-87-</a></span> sem
utánunk. Jó barátok és szeretők maguk is az árnyak nagy országába
tértek már meg mindannyian.</p>
<p>S ha én most, tengernyi nagy idő után, kezemet feltartom az égre
s azt mondom: «nem jól tettem ezt?», hiszem, hogy ő is lenyujtja a
magáét onnan felülről s viszonozza a kézszorítást.</p>
<hr class="chap" />
<p><span class="pagenum"><a name="Page_88" id=
"Page_88">-88-</a></span></p>
<h2>A LEGDRÁGÁBB ÖLTÖNY.</h2>
<p class="center">(Mese.)</p>
<p>Mária Terézia királynét, midőn a trónt elfoglalta, egyszerre hat
ellenség támadta meg: bajor, olasz, spanyol, burkus, orosz és
franczia. Ország-világ tudja, örök hír beszéli, hogy ennyi
ellenségtől a királyi lelkű anyát ez a felkiáltás szabadítá meg:
«Vitam et sanguinem pro rege nostro!» Diákul volt mondva, de jó
magyarul lett beváltva: «életünket és vérünket a mi
királyunkért!»</p>
<p>A győzelmek örömére Bécsben pompás ünnepségek sorozata lett
tervezve, melyeknek koronáját képezte a fényes lovagjáték
(carroussel) a császári várlak pompás köröndjében.</p>
<p>Fél évvel előre készültek e dicsjátékhoz. Tudva volt, hogy ebben
az uralkodónő minden országa képviselve lesz a legelőkelőbb lovagok
által, s maga Mária Terézia is részt fog benne venni. Tizenhat
főnemes lovag s ugyanannyi lovagnő képezi majd a lovagnégyest. Az
amazonok mindegyike koronát visel; herczegi és grófi koronákat, sőt
olyan is lesz közöttük, a kinek uralkodó fejedelmi diadém ékesíti a
homlokát. Egynek a fején pedig a korona fog ragyogni, melyről azt
beszéli a legenda, hogy angyalok hozták a csillagos égen keresztül,
a tejuton elcsusztak vele, a korona a földre esett: igen! arra a
csillagra, a mit nagy kezdőbetűvel «Föld»-nek neveznek; estében
görbült el az ormát diszítő kereszt.</p>
<p>A királyi asszony e lovagjátékban maga fogja a tizenhat
<span class="pagenum"><a name="Page_89" id=
"Page_89">-89-</a></span> főnemes lovag közül kiválasztani azt, a
ki a quadrillban az ő párját fogja képezni. A királynő férje
szintén maga választ lovagtársnőt.</p>
<p>Nagy volt a vetélkedés a főurak között: ki legyen az a boldog, a
kinek a királynő a keztyűjét fogja nyujtani, hogy azt a
lovagjátékon a fövegére tüzze.</p>
<p>Az volt a kérdés, hogy melyiknek lesz legdrágább jelmeze,
melyben a lovagjátékon meg fog jelenni.</p>
<p>Négyen voltak, a kiknek e kitüntetésre legtöbb igényük lehetett
egy német, egy cseh, egy lengyel és egy magyar. Hogy a magyart nem
legelől, hanem leghátul tettem, ez nem annyira udvariasságból
történt, mint inkább azon közmondás miatt, hogy «végén csattan az
ostor.»</p>
<p>Mind a négyen a leggazdagabb urak voltak az egész országukban, a
kiknek annyi kincsük volt otthon a váraik kincstárában felhalmozva,
hogy akár csupa igazgyöngyökkel és drágakövekkel kirakott
öltözeteket vehettek magukra.</p>
<p>Mind a négyen fogadtak egymással, hogy melyiknek lesz legdrágább
öltözete a fényes királyi ünnepségben.</p>
<p>Titokban tarták azonban mind a négyen, hogy mire készülnek,
egész a játék napjáig.</p>
<p>A carroussel szinhelyéig a lovagok, süvegüktől a kengyelvasig
egy bő fehér palásttal letakarva jöttek, két apród által vezetve,
egész a mennyezetes emelvényig, a hol a királynő állt, az udvari
főméltóságoktól körülvéve.</p>
<p>Itt nyilat huzának, hogy melyikre kerüljön a sor elébb.</p>
<p>Legelső volt a lengyel főúr.</p>
<p>Pompás nemzeti öltözet volt rajta. Rá nézve is csupa
gyönyörűség. Gyémánt, rubin, zafir ragyogott boglárain, övén,
fegyverzetén. Hát még a midőn azoknak dicsőséggel teljes eredetét
elmondá. Ez a gyémánt forgós kerecsenszárny kisérte Sobieskit Bécs
alá! ez a türkiszes kardmarkolat tüzesült meg egy ősapa markában, a
Pruth melletti ütközetben! Ez a rubint nyakláncz lett még pirosabbá
a nagyapa vérétől! Ez a selyem camarka szerepelt az <span class=
"pagenum"><a name="Page_90" id="Page_90">-90-</a></span> utolsó
királyválasztásnál Krakkóban. Maga a kelméje is nevezetes annak;
mert ez nem a bogár gumójából készült, hanem a tenger fenekén élő
nemes kagyló üstökéből; s valahány gomb rajta, az mind egy-egy
ismétlő óra, mind föl vannak húzva s ha elkezdik az órát ütni,
egész kis tündéri harangjáték lesz belőle. De a mi a dolmányon a
legnevezetesebb, az, hogy ezt a pápa ajándékozta a lovag
szépapjának, az anyaszentegyháznak hozott nagy áldozataiért
jutalomképen.</p>
<p>Az udvari főméltóságok erősen hajtogatták a fejeiket, ez bizony
mind igen nagybecsű kincs! Aligha fog valaki túltenni rajta.</p>
<p>Következett a második lovag: a német.</p>
<p>A fehér palást lehulltával egész díszes lovagköntös tünt elő, de
biz azon meglátszott, hogy nem valami régi; a bársony, a selyem még
egészen kemény volt s a nyakláncz gyémántjai nem voltak valami
nagyon szikrázók.</p>
<p>Meg is mondta a német lovag egész őszintén:</p>
<p>– Rajtam semmi ősi klenodium nincsen. Sőt nyiltan bevallom, hogy
a gyémántjaim is hamisak. Hanem a mi rajtam van, az a saját
hazámban készült, olyan gyárakban, a miket én magam alapítottam. A
ruhámnak a selyme saját termelésem, csipkéimet saját asszonyaim
verték, a hímzések kardkötőmön saját népem iparát hirdetik s az
álgyémántok a tulajdon üveggyáram termékei, nincs rajtam egy gomb
sem, a mit a külföldről hozattam volna.</p>
<p>De most már a fejbólogatáshoz egy kis halk mormogás is járult. A
tetszés pálmája a német lovag felé hajlott.</p>
<p>Most jött a sor a cseh lovagra.</p>
<p>Mikor a fehér burkonyt levették róla, a pályabirák nem tudták az
első meglepetésükben, hogy bámuljanak-e vagy nevessenek. Ez a lovag
valami furcsa haczukát viselt. Nem volt azon semmi ékszer; hanem
elől-hátul csodaszép asszonyi fejek, kezek és lábak festve.</p>
<p>– Én egy Rubens-képet szabbattam fel dolmánynak az ünnepségre.
<span class="pagenum"><a name="Page_91" id=
"Page_91">-91-</a></span></p>
<p>A csodálkozás hangja vegyült az elszörnyedésével.</p>
<p>Egy Rubens-féle olajfestményből haczukát!</p>
<p>Egy felbecsülhetetlen drágaságból, a melynek birtokáért
fejedelmi muzeumok versenyeztek! A mit nem lehet helyrepótolni. No
ez igazán olyan drága egy öltözet, a minek az árát nem lehet
megszabni. Mert ha egy ember akárminő nagy összeget mond is, a
másik még többet fog mondani! Egy Rubens-kép, mint dolmány!</p>
<p>Utolsónak maradt a magyar főúr.</p>
<p>Az egész közönség azt várta, hogy ez lesz az, a ki a legtöbb
pompával kérkedik, a magyarok értenek ahhoz legjobban.</p>
<p>Nagy volt a csalódás.</p>
<p>A magyar lovagnak épen nem volt pompás a jelmeze. Valami kopott
selyemből volt az, még az sem egyforma szinű. A jobb oldalán
fehér-kék, a balon fehér-fekete. S nem csak az, hogy kopott volt,
de még rongyos is volt. A számos foszlányok és lyukak alól
kivillogott az alsó köntös bíbor szine.</p>
<p>– Ez az én öltönyöm két zászlóból készült: az egyiket
Mühldorfnál vettem el a bajoroktól, a másikat Königssaalnál a
burkusoktól. A mi rongy és lyuk van rajta, az mind dicsőséges
csatáknak az emléke.</p>
<hr class="tb" />
<p>Mit gondoltok, melyiket választá a királynő a lovagjátékon
társának? Melyiknek volt legdrágább öltözete?</p>
<hr class="chap" />
<p><span class="pagenum"><a name="Page_92" id=
"Page_92">-92-</a></span></p>
<h2>A NAGYAPA VÁRKASTÉLYA.</h2>
<p class="center">(Elbeszélés.)</p>
<p>A természettudósok feljegyzései nyomán találunk egy sajátszerű
tengeri állatot, a melynek neve «Salpa». Ennek az ivadékai a tenger
mélyében úgy világítanak, mint egy úszó lángtömeg: az egyik
hengeralakú, a másik csillagforma, meg másik ollót mímel, vagy
ágbogas meduzafőt. A hajósok könnyen elfogják őket hálóval s aztán
tengervízbe téve, tovább tenyésztik. Hát ezeknek az a különös
sajátságuk, hogy a fiak nem hasonlítanak az apákhoz, hanem mindig
az unokák a nagyapákhoz: a csillagsalpának négyszög fia lesz, hanem
aztán megint csillag unokája.</p>
<p>Hát ilyen szárazföldi salpa volt az én kedves barátom, Budamér,
a kinek sok kiváló tulajdonaihoz járult még az is, hogy nagy
arisztokrata volt. Azt tartotta magáról, hogy ő «fertály». Pedig
hát nem az ő anyja volt a grófnő, hanem az apjáé. Ő rendes
pirosvérű apától, anyától származott, a kiket szintén igen jól
ismertem.</p>
<p>Az atya a legdemokratikusabb jellemű férfiú volt azokban a régi
időkben, a mikor még a demokrácziát csak a patikából lehetett
hozatni orvosi vevény mellett; velünk együtt küzdött az emberi
jogok általánossá tétele, a nemesség megszüntetése, a
közteherviselés mellett: a szabadságharczot is végig küzdötte;
képviselő is volt és mindenkit tegezett s e tekintetben a
viszonosságot is követelte. Volt «méltóságos» úr is: főispán; de
azt hamar otthagyta s visszajött tekintetes úrnak. <span class=
"pagenum"><a name="Page_93" id="Page_93">-93-</a></span></p>
<p>Az egyetlen fia, Budamér, pedig teljesen ellentéte volt az
apjának. Tetőtől talpig gentleman, a ki a purgert lenézi, a
parasztot pedig meg sem látja s a zsidónak nem köszön. Jó fiú volt:
szeretett traktálni, minden görbe szóért duellálni, a pénzt
elszórni s a kölcsönvettre nem emlékezni.</p>
<p>Vidéki városban az ilyenfajta fiatal ember imponál: a hogy
mondják, ő adja a tónust. Az ő szava dönt, hogy kit híjanak meg a
kaszinó-bálba? Ki legyen a lady patronesse? és pro coronide, hogy
ki nyerje el a bálkirályné pálmáját? azaz hogy kaméliacsokrát.</p>
<p>Ez pedig nagy horderejű kérdés!</p>
<p>A bálkirálynéság olyan, mint a pünkösdi királyság: csak egy
esztendeig tart. A ki az idei farsangon bálkirályné volt, az már a
jövő farsangon nem lehet az. Annak férjhez kell menni. S minthogy
bálkirály is van: tehát nagyon könnyű kitalálni, hogy kihez? Ez az
eljegyzés per procura: a hogy uralkodó családoknál szokás.</p>
<p>Pedig hát erős volt a verseny!</p>
<p>A polgári elemnek is volt kándidátusa, a dzsentrinek is. Amannak
a neve… «stein»-on végződött, emezé «burg»-on. Furcsa véletlen!
Mondhatnám szójáték a sorstól. Egy stein, meg egy burg! Amaz egy
tekintélyes szeszgyárosnak a neje volt, emez egy főrangú nemesé:
egy báróé. Derék, tekintélyes úr volt mind a kettő. A városban
mindenki ismerte őket; az egyik kicsinyben kezdte s aztán mindig
följebb vitte a vagyonosodásban, a másik nagyban kezdte s aztán
folyvást alább szállt. Kérdés, hogy melyik a nagyobb dicsőség? Már
mindenesetre nagyobb dicsőség, ha az ember magasról lépeget lefelé;
mert akkor a fejét hátravetheti; míg a ki alulról hág fölfelé,
annak a fejét le kell hajtani.</p>
<p>Ez volt Budamér barátomnak a nézete is.</p>
<p>Az apja pedig szerette volna más meggyőződésre bírni.</p>
<p>– Ejh, ejh, fiacskám! De jobban tennéd, ha a Mariska körül
taposnád a földet, mint hogy a Clarinda baronesse körül tolod a
szelet. <span class="pagenum"><a name="Page_94" id=
"Page_94">-94-</a></span></p>
<p>– Ha ez nekem jobban tetszik.</p>
<p>– Gusztus dolga. Én már csak a Mariskához állnék. Kapitális egy
leány! Olyan piros, mint az élet! Tűz a szeme. Karcsú termete. Én
nem értem, mit tudsz szeretni azon a soványságon?</p>
<p>– Azt az elegáns «pli»-t. Azt az utánozhatlan előkelő
varázst.</p>
<p>– De négy esztendővel idősebb náladnál.</p>
<p>– Az istennőnek nincs életkora.</p>
<p>– Hogy nem ment hát eddig férjhez?</p>
<p>– Mert nem találta fel az eszményét. Ha ismerné az apám a szép
tulajdonait…</p>
<p>– A szép tulajdonait nem ismerem; hanem a szép birtokait, azokat
jól ismerem. Nagyon tele van írva a teherlapjuk.</p>
<p>– Itt van ni. Apám mindig csak a materiális nézetpontokat
foglalja el. Persze a Mariska azért olyan nagyon kapitális leány,
mert együtt jár vele a kapitális.</p>
<p>– Hát bizony, édes fiacskám, a hogy én a te úri hajlamaidat
ismerem, te rád is jobban rád férne egy fél millió plus, mint
ugyanannyi minus.</p>
<p>– Prózai felfogás! Nézze csak apám! Az bizonyos, hogy én rám
szép carrière vár. A legközelebbi választásnál képviselő leszek.
Mint képviselőt meghívnak az udvari tánczestélyre. Már most micsoda
megszégyenítő helyzet lenne az rám nézve, ha a főudvarmesteri
hivatal csak a magam nevére szóló meghivót küld s a polgári
származású feleségemet nem hívja meg. Tovább megyek. Az
országgyülés végén mint főispán fogok visszatérni a megyébe. Ez
kétségtelen. Már most gondoljon arra, apám, micsoda hamis helyzet
állna elő akkor, hogy ha én, a főispán, szétküldeném a meghivókat
az installationalis tánczvigalomra s arra a megye előkelő
családaitól csupa kimentő válaszokat kapnék vissza. Hisz a
spirituszfőző leányának a szalonjába a haute volée be nem teszi a
lábát. Hasztalan mondom, hogy a nagyanyám grófné <span class=
"pagenum"><a name="Page_95" id="Page_95">-95-</a></span> volt: a
feleségem proveniencziája lerontja ezt az avánszomat.</p>
<p>– Ellenben ha a baronesset veszed nőül, még a magad
fertálygrófos czifferblattját is három fertályra igazítod ki. Hát
csak vedd el.</p>
<p>Budamér barátom nem is kérte a beleegyezést; az advent alatt
annyira haladt a barátságos viszony a felek között, hogy már
fotografiát és gyűrűt is váltottak egymással, a minek természetes
folyománya volt végül a kölcsönös háztüznézés.</p>
<p>A bárói családnak ősi kastélya volt a megyében, mellette
nagyszerű park fáczányossal s az ős erdő közepén egy régi vár
romja, melyet egy helybeli poéta egy balladában meg is énekelt,
pályázott is vele a Nádasdy-jutalomra s kicsi híja, hogy meg nem
dicsérték.</p>
<p>Budamér el volt ragadtatva annyi dicsőségtől. Volt mit hallgatni
az apjának, különösen az ősi várromokról.</p>
<p>– No megállj! mondá az öreg; majd ha a… burgék is eljönnek
háztüznézőbe, én is elvezetlek benneteket a te nagyapád várának a
romjaihoz: az ám még csak a regényes látvány. A baronesse, tudom
hogy mindjárt lerajzolja az albumába!</p>
<p>– Ah! Kapott rajta Budamér. Az én nagyapámnak vára volt! Ezt
nekem még apám sohse mondta.</p>
<p>– Mert sohsem kérdezted.</p>
<p>Budamér alig várhatta a délutánt, a mikor a vizit órája üt, hogy
siethessen a báróékhoz eldicsekedni vele, hogy az ő nagyapjának is
van ősi várromja.</p>
<p>Másnap mindjárt csörgős szánokba ültek, szép téli idő volt,
porzó havas szánút; kivágtatott az egész dzsentri társaság az öreg
úr falusi kastélyához. Ott jól megebédeltek s akkor aztán ismét
szánra kapva, az öreg úr kivezette valamennyit egy mély erdei úton
át a hegyek közé.</p>
<p>Egy kanyarodónál megállítá a menetet; ott állt ősrégi fenyők
által beárnyalva egy düledék: elől kormos falakkal, az oldalán nagy
halom vas-salakból. <span class="pagenum"><a name="Page_96" id=
"Page_96">-96-</a></span></p>
<p>Az öreg úr odavezette a fiát.</p>
<p>– Vedd le a süveged, fiam, ez előtt a díszes omladék előtt. Ez
volt az a kovácsműhely, a melyben a te nagyapád, a kovácsmester
ütötte a tüzes vasat. Itt verte fel a szép grófné lovának a lábára
a leesett patkót, a ki aztán belészeretett s feleségül ment hozzá.
Ez a te őseidnek a várkastélya. Nagyapád kovácsmester volt; aztán
derék katona lett, nemes emberré lett; jó férj volt, jó apa, jó
hazafi. Áldassék az emlékezete. Te is úgy kovácsold össze a
szerencsédet, fiam!</p>
<p>… A baronesse nem rajzolta le az ősi romot az albumába.</p>
<p>Másnap visszaküldték Budamérnak a gyűrűt, meg a fotografiát.</p>
<p>Nem is lett azután belőle se képviselő, se főispán.</p>
<p>Hanem a kaszinóbálban a Mariska lett a bálkirályné.</p>
<p>A végét a mesének aztán ki lehet találni.</p>
<p>S ezen a nagyapa várromja segített.</p>
<hr class="chap" />
<p><span class="pagenum"><a name="Page_97" id=
"Page_97">-97-</a></span></p>
<h2>CSEL-CSAL.</h2>
<p class="center">(Elbeszélés.)</p>
<p>Scrogs Melchizédek kitünő hirhedett methodista lelkész volt
New-Yorkban.</p>
<p>Imaterme egyike volt a leglátogatottabbaknak. Nemcsak azért,
mert a legjártabb utczák keresztezésénél volt kiválasztva, nem csak
azért, mert a szomszédságában semmi circus és állatmutogató tanyája
nem volt elhelyezkedve; de főképen azért, mert a nagytiszelendő úr
hozta be azt az igen üdvös reformot a kultustéren, hogy a
bibliafelolvasást szép fiatal hölgy végezze a kathedrában.</p>
<p>Ez új vonzerő volt a mennyországhoz vezető utak
megnépesítésére.</p>
<p>Ezt ugyan a többi methodista papok – nemcsak hogy schismának nem
kiáltották ki, sőt inkább mindannyian siettek utánozni, csakhogy
hiányzott náluk a fő kellék, az ellenállhatlan bájos
bibliamagyarázó «Deborah», a ki maga volt Melchizédek úr egyetlen
leánya, miss Dezdemona: a szépségversenyen harmadik pályadijat
nyert celebritás.</p>
<p>Miss Dezdemona tizenkilencz éves volt: nem is szándékozott több
lenni, a mig férjhez nem megy.</p>
<p>Azt mondanunk sem kell, hogy kitünő gazdasszony volt. Ő vitte a
háztartást: ő látta el a konyhát. Bele tudta tenni a tepsibe a
rostbeafet, vagy az űrűczombot, úgy küldte el a sütőhöz, s ha
visszahozták, maga szeletelt belőle annyi darabot, a hányan az
asztalnál ültek. A szárdinás <span class="pagenum"><a name=
"Page_98" id="Page_98">-98-</a></span> szelenczét fel tudta bontani
ollóval; s a sajtból ki tudta választani azt, a mi a legérettebb. A
theásüst alatt pedig épenséggel nagy gyakorlatot és hivatást
eláruló ügyességgel tudta meggyújtani a petroleumos mécsest. Azt is
tudta, hogy varrás közben a gyűszűt nem a hüvelyk újjra, hanem a
középső újjra szokás szorítani.</p>
<p>Ennyi házi erények mellett miss Dezdemona maga volt a
személyesített jó erkölcs és szemérmetesség. Az utczán nagy
karimáju kalapot viselt, s annak a széléről köröskörül fátyol volt
alá húzva az álláig és nyakáig: mint a hogy a czukorsüteményt le
szokták takarni a dongók és legyek elől.</p>
<p>A házi erényeit a megboldogult anyjától, a nagykarimáju
kalapviselést pedig nagytiszteletü atyjától örökölte: mikor
karöltve mentek együtt az utczán, a nagy kalapok miatt kétfelé
kellett tartaniok a fejüket, mint az orosz kétfejü sasnak.</p>
<p>Fentebb kiemeltük miss Dezdemonának a varrásbeli ügyességét,
most eszmetársulás útján (értve a szemérmetességet) újból
visszatérünk rá.</p>
<p>– Hanem elébb küldjétek ki a szobából a gyerekeket; mert a mi
itt következik, az nem az ő füleiknek való.</p>
<p>Tehátlan…</p>
<p>A saját ruháit ugyan nem szokta miss Dezdemona maga varrni;
Amerikában a ruhát nem varrják; hanem készen veszik. Bővebb
értesítést ad erről a Singer varrógép.</p>
<p>Azonban…</p>
<p>Nagytiszteletü Scrogs Melchizédek úrnak volt egy leveli békája,
mely egy befőttes üvegbe ideiglenesen véglegesítve, meteorologiai
észleletekkel töltötte a legtöbb idejét. Mint tudvalevőleg minden
szaktudós, úgy mister levelibéka sem adott sokat a viseletére. Nem
csak hogy a vízben úszkálás alatt; de még mikor a lajtorján
felmászott is, a legkezdetlegesebb követelményeit is az illemnek
figyelmen kivül hagyta.</p>
<p>Ez alkalomból tünteté ki miss Dezdemona szabászati <span class=
"pagenum"><a name="Page_99" id="Page_99">-99-</a></span>
tehetségének kifejlett voltát s egyúttal erkölcsi érzületének
alapszinezését: egy darab zöld selyemből a legtökéletesebb úszó
jelmezt varrva a hidegvérü természetbuvár számára.</p>
<p>– No már most be lehet hívni a gyerekeket, fel van öltöztetve a
leveli béka!</p>
<p>Azonban nem a leveli békáról van itten szó; hanem egy, az
öltözködés tudományát nagyon is alaposan értő egyéniségről, a kinek
a neve mister Caracalla Snobbings.</p>
<p>Egyike a legveszedelmesebb fajtáknak, a kik előtt semmi sem
szent; még a női ártatlanság sem.</p>
<p>Eszközei voltak a bűnös vállalkozáshoz, felkunkorított bajuszán,
középütt választott haján s a halántékait ékesítő sechsereken
kívül, mesés nagyságú s számokban alig kifejezhető kincsei.</p>
<p>A szép bibliaolvasónőt régóta kiszemelte mister Caracalla
Snobbings legközelebbi áldozatául. Szinpadról elcsábítani egy szép
leányt már nagyon elcsépelt thema; hanem a kathedrából elcsábítani:
az már valami! Egy hölgyet, a kinek kezében a biblia, háta mögött
az oltár, előtte a keresztelő medencze.</p>
<p>Azt előre is tudhatta mister Caracalla, hogy a Mammonnal e
helyen győzni nem lehet. Tehát mit fundált ki ördögi
praktikával?</p>
<p>Felöltözött szegény theologus diáknak, kopott nyári paletotban:
így állított be a nagytiszteletü Scrogs Melchizédek házához, kegyes
pártfogásáért esedezve. Olyan ostobának tette magát, hogy mr.
Scrogs elhitte neki, hogy papnak készül. Oda fogadta az ifjút a
házához s ingyen oktatást és ebédet adott neki.</p>
<p>A széplelkű miss Dezdemona olyan szeretetteljesen bánt a
szegény, elhagyott ifjúval, mintha csak édes testvére lett volna.
Az ebédnél ő rakott a tányérjára. Egyik nap volt rostbeaf
burgonyával és heringgel; másik nap volt hering rostbeaffel és
burgonyával, harmadik nap burgonya heringgel és rostbeaffel. Mikor
aztán misster Caracalla <span class="pagenum"><a name="Page_100"
id="Page_100">-100-</a></span> Snobbings úgy találta, hogy már
többféle variatiot ez a tárgy meg nem enged: egy este egy nyitott
levéllel a kezében s könyekkel a szemeiben belépett mr. Scrogs
dolgozó szobájába, ezen szavakkal:</p>
<p>– Atyám! Most kapom a lesujtó hírt, hogy az én szeretett
nagybátyám, misster Gossippy Senakérib halálán van, s engemet
óhajtana még egyszer látni.</p>
<p>– Akkor ne késsél fiam; indulj rögtön. Hol lakik a
nagybátyád?</p>
<p>– Chicagóban.</p>
<p>– Chicagóig a vasuton harmadik osztályú jegy ára öt dollár. Adok
neked tizet, hogy vissza is jöhess.</p>
<p>– Óh atyám! hogy fogom ezt neked visszafizethetni?</p>
<p>– Te rá fogsz emlékezni a tartozásodra, majd ha egyszer sok
pénzed lesz; én bizonyára el fogom azt felejteni.</p>
<p>S még egy shawlt is adott neki az útra.</p>
<p>Miss Dezdemona pedig belecsempészett a zsebébe egy jól præparált
sandwichtset utravaló eleségül.</p>
<p>Egy hét letelte után pompás új divatú phaeton állt meg
nagytiszteletü Scrogs Melchizédek úr háza előtt. A hintó elé
tizennyolcz egyforma szinü telivér paripa volt fogva, s azokat ő
maga hajtotta: mr. Caracalla Snobbings.</p>
<p>Alig lehetett ráismerni, mint a hernyóból kibontakozott
pillangóra.</p>
<p>– Atyám! szólt ragyogó orczával az ifjú: ime lássad az új
Caracalla Snobbingset. Az én dicsőült nagybátyám, mister Gossippy
Senakérib engemet tett általános örökösévé: rám hagyva tiz millió
dollárnyi vagyonát.</p>
<p>– Már most hát az én tíz dolláromat is megadhatod.</p>
<p>– Azt nem teszem: sőt örökké magamnál tartom, hogy holtomig
adósod lehessek: mivelhogy annak köszönhetem ez örökségemet, hogy a
te gondjaid alatt készültem istenes pályára. Én e tiz dollár
adósság kamatjai fejében tégedet és egész családodat, a ki csak
hozzád tartozandó, örök időre úri kényelemben foglak eltartani.
Részesíts abban a nagy boldogságban, hogy ülj fel a phaetonomba,
<span class="pagenum"><a name="Page_101" id=
"Page_101">-101-</a></span> mélyen tisztelt leányoddal, miss
Dezdemonával együtt, s tekintsd meg a nagybátyám által rámhagyott
falusi palotát Brooklyn mellett, melyet otthonul szántam.</p>
<p>Mister Scrogs azt mondta, hogy ha leányának nincsen ellenvetése:
ő felül a hintóba. Miss Dezdemonának pedig nem volt
ellenvetése.</p>
<p>Mikor fel kellett kapaszkodni a hátulsó ülésbe, azt kérdezé
mister Scrogs mr. Caracallától:</p>
<p>– De már ugyan mondd meg, mért nem fogattál husz lovat a kocsid
elé?</p>
<p>– Azért, mert a nagybátyám, a megdicsőült Gossippy Senakérib
végrendeletében meghagyta, hogy tizennyolcz lónál többet ne
foghassak soha a kocsimba.</p>
<p>– Akkor nagyon helyesen cselekedtél, ha a megdicsőült
végakaratát tiszteletben tartottad.</p>
<p>S ekként vitte végig Brooklynon a methodista papot s annak szép
leányát a gonosz szándékú férfiú, tizennyolcz lovat hajtva a kocsis
ülésből.</p>
<p>Egy hónap mulva aztán visszaküldte őket New-Yorkba egy fél lovas
cabon.</p>
<p>Hogy mi történt a tizennyolcz paripa, meg az egy szál dikhencz
között eső idő alatt: arról nem szükséges gyerekek előtt
beszélni.</p>
<p>A gonosztevő bizonyosan házasságot igért a szép miss
Dezdemonának; de nem volt rá tanu: jobb lett volna, ha nem igért
volna neki házasságot, de lett volna rá tanú.</p>
<p>Az öreg úr sejtett valamit.</p>
<p>Tizennyolcz lóval érkezni, fél lóval visszatérni: erre Dániel
próféta azt mondja, hogy «kutya van a kertben.»</p>
<p>Mikor hazaérkezve, beléptek a szobába, miss Dezdemona meglátta
az üvegben a leveli békát, a gonosztevő kibontakozott az úszó
ruhájából s megint csak úgy ficzánkolt a paradicsomi ős «batrachos»
jelmezében. Erre miss Dezdemona elájult.</p>
<p>Mivelhogy minden elájulásnak felocsúdás a vége: mister Scrogs
elővette miss Dezdemonát az eszmelánczolat végett. <span class=
"pagenum"><a name="Page_102" id="Page_102">-102-</a></span></p>
<p>S az eszmelánczolat folytán rájött a valódi tényállásra.</p>
<p>«Téves informatio» esete forog fenn.</p>
<p>Mondhatni inkább «helytelen gyógykezelés».</p>
<p>Sőt nagyon közel jár az eset a «pactum leoninum»-hoz: az
oroszlán szerződéshez, a midőn minden haszonélvezet az egyiké,
minden megterheltetés a másiké.</p>
<p>Ez így nem maradhat.</p>
<p>Egy korán reggel tiz órakor mister Scrogs Melchizédek azt mondá
a leányának: «add fel rám a havelockomat».</p>
<p>A havelocknak a két oldalzsebe gyanus tárgyak körvonalait árulá
el.</p>
<p>Aztán azt mondá a leánynak: «kövess».</p>
<p>Felülének egy közúti gőzkocsira s leszállának mind ketten mister
Caracalla Snobbings háza előtt.</p>
<p>Mister Scrogs bejelenteté magát mister Snobbingsnál, a leányát
künn hagyta a társalkodó szobában.</p>
<p>Midőn szemtül szemben állt a csábítóval, azt kérdé tőle:</p>
<p>– Uram! Van önnek lelke?</p>
<p>– Nem tudom. Még nem beszéltem vele.</p>
<p>– Hiszi ön a másvilágot?</p>
<p>– Jó az a parasztnak; de én nem kérek belőle.</p>
<p>– Uram! Ön egy család boldogságát feldúlta; akarja ön e hibáját
helyrehozni?</p>
<p>– Uram! A mi elmult, az visszahozhatatlan.</p>
<p>– Uram! Lásson ön itt lábainál térdepelve. Lelkész vagyok, s én
térdelek a bűnös előtt. Szabadítsa ön meg leányomat a pokolból, a
hová maga után csalogatta, s én, a pap, leimádkozom önre az ég
bocsánatát.</p>
<p>– Menjen ön maga is a pokolba, nagyon jó világ van ott;
válaszolt erre nevetve a világfi.</p>
<p>Ekkor aztán büszkén emelkedett fel a térdéről az ősz férfiú.</p>
<p>– No hát ha nem használt ön előtt semmit a lelkész könyörgése:
akkor itt áll ön előtt a «férfi», a becsületében megsértett apa.
Nem vagyok többé lelkész, hanem csak ember, a ki elégtételt
követel. <span class="pagenum"><a name="Page_103" id=
"Page_103">-103-</a></span></p>
<p>Ezzel előhúzott a havelockja zsebéből két pisztolyt a
lelkész.</p>
<p>– Válaszszon ön. Egyikünknek ma meg kell halni.</p>
<p>– Ez már helyes. Monda Caracalla, kapva a kedvező fordulaton.
Sokszor történt vele már ilyen eset.</p>
<p>– Az lő elébb, a ki akar: hörgé a sértett apa
elhatározottan.</p>
<p>– Magam is úgy gondolom.</p>
<p>Distantiába álltak, megosztozva a pisztolyokon. Caracalla lőtt
először s erre Melchizédek halálordítással rogyott össze.</p>
<p>A lövésre és a kiáltásra berohant a parloirból miss Dezdemona, s
a mint a földön vonagló atyját megpillantá, oda borult reá.</p>
<p>– Óh drága jó atyám! Mit tettél én miattam! Hadd haljak meg
veled együtt én is.</p>
<p>S ki akarta venni az öreg kezéből a pisztolyt.</p>
<p>Melchizédek azonban félkarjára emelkedve, így hörgött:</p>
<p>– Nem úgy leányom! Még én is lövök!</p>
<p>S azzel a felemelt pisztolyt a csábító szívének szegezte.</p>
<p>Miss Dezdemona kétségbeesetten sikolta fel.</p>
<p>– Nem! Nem! Inkább az én szívemet lődd keresztül. Atyám! Ne őt!
Ne öld meg! Én őt még most is szeretem! Én haljak meg inkább.</p>
<p>Erre a halálra sebzett kegyes atya végtelen fájdalommal tekinte
végig, Niobeként könnyekben felolvadó leányán: egy velőket
fagyasztó gúnykaczajt hallatott, s arra a pisztolyt kiejté kezéből,
s végig terült a földön, a két lábát elnyujtva és megrázva, az
állkapcsát félrerántva, s a szemeit felfelé fordítva, meghalt.</p>
<p>Erre a leány felragadta az atyjától elejtett pisztolyt s azt a
saját homlokának szegezte.</p>
<p>– Hát én is követlek a halálba, drága jó atyám.</p>
<p>– No, no, kicsikém, ne ízélj! Aczide azt a mordályt.</p>
<p>– Nem! Nem! Meg akarok halni. Úgy sem szeret már senki.
<span class="pagenum"><a name="Page_104" id=
"Page_104">-104-</a></span></p>
<p>– Dehogy nem szeret! Hát én ki vagyok?</p>
<p>– Nem hiszek neked többé.</p>
<p>– Becsületemre mondom.</p>
<p>– Hányszor esküdtél, hogy feleségül fogsz venni.</p>
<p>– Akkor csak esküdtem; de most becsületszavamra mondom, hogy
feleségül veszlek; csak azt a pisztolyt tedd le.</p>
<p>– Becsületszavadra mondod, hogy nőül veszesz?</p>
<p>– Becsületszavamra mondom, hogy nőül veszlek!</p>
<p>… «Akkor áldásom reátok» rebegé a szegény halott, felemelkedve
halálos álmából.</p>
<p>– Nini! Hát ön nem halt meg, mister Scrogs?</p>
<p>– Nem ám. Volt annyi eszem, hogy nem tettem golyót a
pisztolyokba. Hanem ezúttal tanu előtt tette ön a házassági
igéretet. Azért már csak tessék úgy térden állva és kéz fogva
maradni.</p>
<p>Azzal hirtelen előrántotta a havelockja másik zsebéből az
esketési könyvecskéjét, ráolvasta belőle az ifjú párnak szóló
hivatalos formulárét, megáldotta őket, s aztán, mint a ki dolgát
legjobban végezte, ott hagyta a leányát, most már férjezett
«mistress Snobbingst» boldog élete párjának a karjai között.</p>
<p>Mister Caracalla Snobbings aztán vakarhatta a fejét, midőn
kitalálta, hogy mit jelent az a szó, hogy «csel-csal?»</p>
<hr class="chap" />
<p><span class="pagenum"><a name="Page_105" id=
"Page_105">-105-</a></span></p>
<h2>SZENT ANTAL GENERÁLIS.</h2>
<p class="center">(Mese.)</p>
<p>A lisszaboni nagy székesegyházban, mely a Braganza család
síremlékeit takarja, látható egy híres szent szobor, melyet Szent
Antal generális szobrának neveznek. A művészi faragványú szent
szobor gazdagon fel van ékesítve aranynyal, ezüsttel,
zománczmunkával és drágakövekkel; csak egy fogyatkozása van: az,
hogy nincsen nyaka. A feje úgy áll a két válla között, minden nyak
nélkül. És épen ezért tiszteli a portugál mindenek felett Szent
Antal generálist s ennek igen szép története van.</p>
<p>Dom Alfonzó királynak háborúja volt a szaraczénokkal Afrikában,
a kik ellen kiküldött egy derék hadsereget, ellátva ágyukkal és
egyéb tüzokádó szerszámokkal s egész hajóhaddal. S a portugálok
igen jól tudtak lőni és verekedni úgy gyalog, mint lóháton,
szárazon úgy, mint vizen.</p>
<p>Volt is a hadseregnek egy derék generálisa, Don Adonis di
Bragamundos, a ki a legelőkelőbb főuri családból származott s
ennélfogva nagyon kellett neki érteni a hadvezetéshez.</p>
<p>A vitéz portugálok hősi támadását nem is birták kiállani a
hitetlenek, ellenben úgy szaladtak, mintha a lovaiknak a farkával
harczolnának a portugálok ellen.</p>
<p>A hős Don Adonis di Bragamundos végre körülkerítette a mór
fejedelmet Arzilla várában s azt ostrom alá vette.</p>
<p>A hős vezérnek azonban két nagy gyöngesége volt; a <span class=
"pagenum"><a name="Page_106" id="Page_106">-106-</a></span> szép
asszonyok, meg a jó borok; s Arzilla tartomány mind a kettőben
bővelkedett.</p>
<p>A generálisnak több gondja volt az ivásra és a mulatozásra, mint
a sánczvivásra. Egy éjjel aztán, mikor a tisztjeivel együtt a
legvigabban lakmározott, rajta ütöttek a várbeli szaraczénok s
szétverték az egész ostromló sereget.</p>
<p>Dom Alfonzó király megharagudott a generálisra, levágatta a
fejét s ujra összeszedve a hadait, más vezért állított a tábor
élére. Ez pedig volt don Jordanos di Caparados, a ki sok kincseket
kaparván össze tengeren túl járó gályáival, kétségtelenül a
legalkalmasabbnak látszott egy hadsereg vezetésére.</p>
<p>A vitéz portugálok másodszor is diadalmasan nyomulának előre a
szaraczénok tartományában s elvégre úgy közreszoríták a mór
fejedelmet hadaival együtt két víz közé, hogy annak nem maradt más
választása, mint vagy lerakni a fegyvert, vagy a vizbe
fulladni.</p>
<p>Ekkor azonban a szerecsen fejedelem fogta magát, összeszedte
őseinek minden kincsét s felajánlotta a portugál vezérnek, ha őt
menekülni engedi.</p>
<p>Don Jordanos di Caparados pedig semmit sem szeretett úgy, mint
az aranyat. Meg hagyta magát vesztegetni s ki engedte sikamlani a
kelepczéből a mór fejedelmet seregestől együtt. Végül aztán a
portugál seregnek kellett hanyatt homlok visszavonulni a mocsáros
tartományból, ha éhen nem akart ott veszni.</p>
<p>Dom Alfonzo király megharagudott – és méltán – az áruló vezérre:
leüttette a fejét s állított más vezért a hadai élére. Ez volt don
Mulos di Lassapassare, a ki el volt ismerve egész Lisszabonban a
legbecsületesebb embernek s annálfogva kiválóan hivatva volt egy
hadseregnek a vezetésére.</p>
<p>Don Mulos di Lassapassare pedig azt követte, hogy mindent utána
csinált az ellenségnek; ha a mór jobbra húzódott, ő balra tért, ha
az előrenyomult, ő hátrahúzódott, <span class="pagenum"><a name=
"Page_107" id="Page_107">-107-</a></span> ha az pihent, ő is
siestát tartott, soha ütközetre nem került a dolog; hanem az
előre-hátra való masirozásban úgy elkopott a portugál sereg a sok
betegség és szökések miatt, hogy esztendő végén volt is, nem is
valami a szép ármádiából.</p>
<p>Ekkor haragudott aztán csak meg igazán dom Alfonzó király.
«Minek neked a fej, ha nem tudod hasznát venni?» Leütteté a fejét
don Mulosnak rendén.</p>
<p>Végre aztán megtalálta az igazi hadvezérnek való férfiút. Ez
volt a híres hős don Espada di Fulgurfrangos. Híres a diadalmasan
megvivott párbajairól, melyek rendesen ellenfelének halálával
végződtek. Ez ugyan se irni, se olvasni nem tudott, a mappán sem
tudta megismerni, hogy melyik az országút, melyik a folyóvíz; ámde
tudott vitézül verekedni s a hadvezérségnél ez a fődolog: «Üsd! Nem
apád!»</p>
<p>Don Espada di Fulgurfrangos aztán neki vitte a portugál sereget
a sánczai mögött erős állásban levő szaraczén seregnek olyan merész
rohammal, hogy a fele ott veszett. Ennek pedig nem vághatta le Dom
Alfonzó a fejét, mert azt elhordta az ütközetben egy szakállas
golyóbis.</p>
<p>Ekkor aztán még egyszer felszerelé a portugál sereget Dom
Alfonzó király s megindítá a hitetlenek ellen.</p>
<p>Ezuttal valósággal kiválasztá a legalkalmasabb generálist.</p>
<p>Előhozatta a Braganzák sírboltjának egyházából a köztiszteletben
álló Szent Antalnak szobrát, csináltatott a számára egy dúsan
megaranyozott két kerekű harczszekeret a római császárok
quadrigáinak a mintájára, mely elé négy fehér ló volt egymás
sorjában fogva; ebben elhelyezteté a szent szobrot. S aztán a
vállára övezte a szent Annuncziáta rend csillagkeresztjével
díszített széles szalagot s azzal azt mondá a portugál sereg
tisztjeinek: «ez lesz a ti generálistok!»</p>
<p>Szent Antalnak nem volt tollbokrétás sisak a fején, de a helyett
volt körülötte arany glória, hét csillaggal az <span class=
"pagenum"><a name="Page_108" id="Page_108">-108-</a></span>
abroncsán, melyek a hét csodatevő köveket viselték: a zafirt,
rubint, karbunkulust, smaragdot, opált, topázt és a világszemet. A
tábornagyi bot helyett pedig egy arany kereszt volt a kezében.</p>
<p>A mint a portugálok megtudták, hogy Szent Antal lesz a
fővezérük, egyszerre új lelkesedés szállta meg a kebleiket. És már
a masirozás alatt tapasztalták az üdvös javulást, mert rendesen
megkapták a zsoldjukat s embernek és lónak kijárt a teljes
porcziója kenyérből, abrakból; nem úgy, mint a régi generálisok
alatt, a kik a járandóság felét a tarsolyukban marasztották.</p>
<p>Ámde a hitetlenek is nagyhamar megérezték a hadvezérváltozást a
portugál seregnél. Hasztalan vették elő a régi cselfogásaikat, azok
nem találtak czélba. Mikor Ceuta várát ostromolták a portugálok,
ismét odabocsáták a mórok legszebb hölgyeiket a hadvezér elé, a
tánczban csábító almékat, az énekkel bűvölő abelérákat. Szent
Antalt nem igézték azok meg, valamint hogy élő testben sem tudta őt
elcsábítani hajdan a pusztában szép asszonynyá átváltozott sátán. –
A várat ostrommal bevették.</p>
<p>Majd meg egész tevesorral küldték eléje országuk gazdagságát:
arany, ezüst drágaságokat, kelet füszereit, a kalifák szövött és
hímzett kelméit s tömlőbe zárt borait. Szent Antal nem látta meg
szemeivel a pompát, nem hallotta meg füleivel a nemes ércz
csengését, nem orrontá a füszerillatot, nem izlelte a bor zamatját.
Tántoríthatlanul nyomult előre Fez tartományába.</p>
<p>Mikor aztán a Sebu folyónál, a hol elődjét oly csufosan
megverték a szaraczénok, összetalálkozott Szent Antal serege a
mórok derék hadával, ezek ismét elővették a szokott furfangjaikat,
a ravasz cseltámadásokat, a szinlelt megfutamodást, az álczázott
kelepczevetést, a hamis üzenetküldést; ámde Szent Antal süket és
vak maradt mindezen csalafinta fogások iránt, nem engedte magát
rászedetni, nem is adott ki az alvezéreinek hóbortos rendeleteket,
se a csapatjait nem küldte vaktában a veszedelem <span class=
"pagenum"><a name="Page_109" id="Page_109">-109-</a></span>
torkába, hanem engedte, hogy minden alvezére cselekedjék a saját
belátása szerint. A derék ütközetet megkezdve, szép okosan engedte
a fővezér, hogy nyomuljon előre a jobb és balszárny a maga
hajlandósága szerint; nem okoskodott bele, nem czifrázta a dolgot,
nem fuvatott hátrálót, mikor legjobban verekedett a hadsereg, hanem
a mint végre eljött az ideje, hogy a hadsereg, zöme is neki
zúduljon az ellenség derék hadának: akkor Szent Antal generális
engedé legelébb előnyomulni a muskétásokat, azok mögött a
lándzsásokat, utoljára a pánczélos lovasokat, s mikor végre ezek
felverték az ellenséget s zászlóikkal betörtek a had derekába,
akkor aztán maga Szent Antal is megindult a döntő csapásra, a
harczszekere körül sereglett válogatott testőrcsapatjával.</p>
<p>A szaraczén tábor megfutott, ott hagyta a sátrait, tevéit.
Menekült a hitetlenek népe a Sebu-folyam hidja felé.</p>
<p>Ha e hidfő sánczait elfoglalhatják a portugálok, akkor a mórok
egész serege tönkre van téve, nincs számára menekülés.</p>
<p>Azt a hidfőt azonban a legfélelmesebb kerekes ágyúk védelmezték,
a hosszú csatakigyók, melyek vas záport okádtak sárkánytorkaikból
az ostromlók sorai közé. A támadó portugálok már ingadozni
kezdtek.</p>
<p>Akkor a Szent Antal harczi szekere elé fogott négy fehér paripát
valami szellem szállta meg. Neki vágtak a tűzokádó sáncznak, azzal
együtt aztán a testőrök daliás csapatja is rohamra indult; a
lobogós kopjaerdőből a sisakok tollbokrétáinak repülő kertje
közepéből magasan lobogott fel Szent Antal fényes alakjának feje, a
csillagos glóriával, a felemelt keresztet úgy tartá a kezében,
mintha azt mondaná: «Előre! a Szent szűz nevében!»</p>
<p>Hozsánna! Hozsánna! rivallá az egész keresztyén tábor. «Dicsőség
Szent Antal generálisnak!» s új lelkesedés szállt a hősök szivébe,
halálmegvetéssel rohantak a pokol kapujának.</p>
<p>Akkor egy lánczos golyó leszakítá a szent szobor fejét.
<span class="pagenum"><a name="Page_110" id=
"Page_110">-110-</a></span></p>
<p>Erre a portugál seregben, a milyen nagy volt az imént a
lelkesedés, olyan nagy lett egyszerre a megrémülés.</p>
<p>«Oda Szent Antal generális!»</p>
<p>Ime azonban csoda történt. Egy bátor ifjú testőr vitéz, kinek
neve don Angelo di Sempervivos, hirtelen felkapta a földről a szent
szobor leütött fejét s ismét odailleszté azt annak a két válla
közé.</p>
<p>«Mirákulum! Mirákulum!» Rivallt fel erre az egész tábor, a
keresztyének új erőre kaptak, a mórok pedig elrémültek. Csoda
történt, hogy egy hadvezér ujra felteszi a lelőtt fejét és tovább
vezeti a harczba hiveit. Ott hagytak sánczot, csatakigyókat,
futottak eszeveszettül. A szaraczén sereg a folyamba ugrált, s a ki
nem tudott uszni, ott veszett a hullámok közt.</p>
<p>Így tudott vezényelni Szent Antal generális az ütközetben; a
király ki is nevezte őt a diadalmas hadjárat után
Feldmarsall-Generalissimusnak.</p>
<p>Ezért nincsen nyaka a braganzai templomban levő Szent
Antal-szobornak; de annál nagyobb a portugál népnek a hódolata e
kitünő szent alak iránt.</p>
<p>Hej, de sok tábornagyok és hadvezérek tanulhatnának a
példájából!</p>
<hr class="chap" />
<p><span class="pagenum"><a name="Page_111" id=
"Page_111">-111-</a></span></p>
<h2>BRAZIL HELIOGABÁLNÉ ASSZONY FÉRJE.</h2>
<p class="center">(Elbeszélés.)</p>
<p>Dr. Blennys Akhitofel egyike volt a legjobb hírnevű
jogtudósoknak New-Yorkban. Nem afféle «doktor in absentia», de
valóságos abszolvált jogtudor, a kinek a kisebbik fejében is több
tudomány volt, mint a kollegáiban összesen. Tudniillik, hogy feje
tetején volt egy ökölnyi nagyságú kinövés. Ez még növelte a
tekintélyét.</p>
<p>Egy délelőtt a Broadway milliomosainak egyike jelenté be magát
nála, a kinek a neve volt mr. Hunter Putifár.</p>
<p>Dr. Blennys leülteté mister Huntert egy hintálószékbe s ő maga
egy másik hintálószékbe bocsátkozva le, úgy csajkáztak egymással
szemben az értekezés alatt.</p>
<p>– Doktor! Én egy igen kényes ügyben kérem önnek a
segitségét.</p>
<p>– Szolgálatjára állok, mister Hunter.</p>
<p>– Putifár! Ha szabad kérnem. Az egész nevemet kérem; mert vannak
Hunter Cæsarok, Hunter Sesostrisok, Hunter et Cok, a kikkel nem
akarnám magamat összetéveszteni. Tehát nekem van egy leányom:
«Dina». Nem találja ön, hogy fatális dolog volt egy leányt Dinának
kereszteltetni? A feleségem ideája volt.</p>
<p>– De emlékezem rá, hogy volt az ó-világban egy celebris
processus: Jacobson contra Sékhem, melynek substrátumát egy Dina
nevű leányzó képezte.</p>
<p>– No hát. Nincs semmi új a nap alatt. Csakhogy mai világban nem
rabolják el többé a leányokat, mint hajdan <span class=
"pagenum"><a name="Page_112" id="Page_112">-112-</a></span>
Mezsopotámiában, nem csábítják el őket, mint régenten Európában,
hanem hipnotizálják. Egy ilyen gonosz hipnotizáló volt mister Snuff
Robespierre.</p>
<p>– Ismerem. Annak a nagy húskivonatgyártó firmának az
örököse.</p>
<p>– Az. Gazember.</p>
<p>– Három millió vár rá.</p>
<p>– Mégis gazember. A leányomat választotta médiumnak.</p>
<p>– Tett neki irásban vagy tanuk előtt házassági ajánlatot?</p>
<p>– Tett hát! Nálam a leánykérő levele.</p>
<p>– Hát mért nem adta hozzá a leányát?</p>
<p>– Doktor! Ön éles eszű Justinianus! Nem találja ki a neveinkből
a tényállást? Én, Putifár, igaz orthodox kväkker vagyok, ő pedig,
Robespierre, eretnek, rozikrucziánus. Csak nem engedhetem az
unokáimat pokolra jutni!</p>
<p>– Abban megint önnek van igaza.</p>
<p>– No hát! Megtagadtam a beleegyezésemet. A leányomat elzártam a
harmadik emeletre s magamhoz vettem a liftnek a kulcsát. Az
istentelen pedig elment a táborba a déliek ellen verekedni. Most
következik a komplikáczió. Egy délután miss Dina azzal a bizalmas
közleménynyel szakítja félbe az olvasmányomat, hogy ők már ezelőtt
hónapokkal meg is kötötték a házassági üzletet –
részletfizetésre.</p>
<p>– Ez már pozitiv kiindulási pont. Ez adott helyzetben önnek nem
lehet egyéb feladata, mint ratifikálni a szerződést.</p>
<p>– Hisz azt magamtól is tudom. Utólagos jóváhagyás. Pinczeváltó
honorálása. De képzelje ön, az a gazember mit csinál? A helyett,
hogy ülne itthon s főzné az apja gyárában a húskivonatot, nekimegy
egy ágyúgolyónak s keresztülütteti magát vele. Most itt van a
faktum, de nincs meg a faktor, a ki az æquatio megoldásához
mulhatatlanul szükséges, az a bizonyos – X. <span class=
"pagenum"><a name="Page_113" id="Page_113">-113-</a></span></p>
<p>– Tehát most az én feladatom lenne, æquatio útján azt a bizonyos
X-et kitalálni.</p>
<p>– Helyesen. Ezt akartam mondani. Nincs önnek a kliensei között
valaki, a kivel lehetne a csatában elesett prezumptiv vőt
helyettesíteni?</p>
<p>– Akad.</p>
<p>– Akad! Akad! De én nekem sajátszerű igényeim vannak egy ilyen
szeretetreméltó új családtag irányában. Annak nem szabad sem olyan
gazembernek lenni, a ki engem folyvást zsarolni fog ezen a
jogczímen, sem olyan becsületes embernek, a ki komolyan veszi a
férj jogait és kötelességeit, mert az elsőre én nem állok rá, a
másodikba pedig a leányom nem egyez bele. Hanem egy afféle
neutrális individuum, a ki a házasságkötés napján, a mint a
menyegzői puddingot lenyelte, felkel, elmondja az asztal-áldást,
kikeresi a násznép kalapjai közül a legjobbat s azzal úgy eltünik,
hogy az adresszét nem hagyja hátra.</p>
<p>– Van ily quidam a tárczámban.</p>
<p>– Hogy jegyeztetik a kurzusa?</p>
<p>– Négyezer dollár évjáradék, átruházási joggal.</p>
<p>– Nem! Semmi évjáradék! Egyszer-mindenkorra kielégítés. Adok
neki százezer dollárt az esküvő után s többet nem hallom a
nevét.</p>
<p>– Áll. Holnap utazom Philadelphiába. Ön, mister Hunter Putifár
és miss Hunter Dina egy nappal később utánam az esküvőre;
vőlegényről, papról, két tanuról én gondoskodom; úgyszintén a
házassági szerződésről és a nászlakomáról. Rám találnak önök a
Chesnut-Streeten, a «paradicsom kapujához» czímzett vendéglőben.
Tudja mr. Hunter Putifár, merre van?</p>
<p>– Hogyne tudnám! Ott a vadgesztenyefák sorában; mindjárt a
«Penitenciary» mellett. Ott kapni a legjobb portert.</p>
<p>– No hát ez el van intézve. A viszontlátásig.</p>
<p>Doktor Blennys Akhitofel sietett a másik kliensét felkeresni
<span class="pagenum"><a name="Page_114" id=
"Page_114">-114-</a></span> Philadelphiában, akinek a neve mister
Brazil Heliogabal. Sem a név, sem a konfesszió ellen nem lehet
kifogása a kväkkernek; mert ez Schwedenborgiánus.</p>
<p>– No hát mi hirt hoz, doktor úr?</p>
<p>– Egy jót is, meg egy rosszat is.</p>
<p>– Kezdjük a rosszon.</p>
<p>– Hát bizony a perünket az utolsó instanczián is elvesztettük,
daczára a fényes plaidoyernek, a mit tartottam ön mellett.</p>
<p>– Hát ez bizony rossz. Már most kiváncsi vagyok rá, hogy mi
lehet még valami jó hir.</p>
<p>– Önnek van egy kis fia, négy esztendős, a kinek nincs
anyja.</p>
<p>– Ön legjobban tudja, hogy miért nincs?</p>
<p>– Úgy tudom: Artaxerxesnek hivják. Van neki még ezen a királyi
néven kivül egyéb világi birtoka is?</p>
<p>– Igen. Mindaz a gesztenye, a mit a Chesnut-Streeten fölszedhet
a fák alól.</p>
<p>– Ez nem tart el mind a négy évszakban. Ez a fiucska egy
százezer dollárnyi örökséget kaphatna, ha az apja
megházasodnék.</p>
<p>– Hogy én megházasodjam?</p>
<p>– Igen. Mondhatom, hogy tekintélyes házból való a menyasszony.
Miss Hunter Dina: mister Hunter Putifárnak az egyetlen lánya.
Holnap itt lesz az apjával együtt s önök délben 12 órakor
esküdhetnek. A fiának én leszek a gyámja s a neveléséről,
ugyszintén a százezer dollárjának az elhelyezéséről és
gyümölcsöztetéséről én gondoskodom. Ön csak egy óráig fogja látni a
menyasszonyát.</p>
<p>– Köszönöm, mindenre ráállok. Tessék az ügyben intézkedni.</p>
<p>Ilyen simán ment az egész kényes vállalat lebonyolítása.</p>
<p class="center">*</p>
<p>Másnap pontban déli harangszóra ott volt mr. Hunter Putifár
leányával, miss Dinával, a gesztenyefa-utczai <span class=
"pagenum"><a name="Page_115" id="Page_115">-115-</a></span>
«paradicsom-kapuja» vendéglőben. Dr. Blennys Akhitófel a
kliensével, mr. Brazil Heliogabállal és a két tanuval már várt
reájuk. Mindannyian fekete frakkban voltak fehér nyakravalóval és
keztyüvel, gomblyukaikon sárga thearózsák.</p>
<p>A kölcsönös bemutatás megtörténte után a mellékszoba ajtaja
felnyitattott: az volt berendezve a szertartáshoz. A fehér hímzett
takaróval fedett asztal előtt állt egyházi talárjában a nagyon
tiszteletreméltó lelkész, Snobbs Melkizedek, készen hivatása
gyakorlásához.</p>
<p>A vőlegénynek, úgy mint a menyasszonynak le kellett huzni a jobb
kezükről a keztyüt, a gyürüket egymással kicserélni s aztán
kezeiket egymáséba téve, egymás után elmondani az előttük
felolvasott esketési mintát, melynek megtörténte után a lelkész
férjnek és feleségnek nyilvánítá őket, beirta a neveiket a
jegyzőkönyvébe s erről kiadta a hiteles másolatot, melyet mister
Hunter Putifár tett a zsebébe. Végül megáldá az ifju párt:
«gyarapodjatok és sokasodjatok».</p>
<p>Azután egy harmadik szobába léptek át, a hol már fel volt
terítve a menyegzői lakoma s ott – heten valának letelepedtek egy
asztal mellé, úgy hogy a vőlegény a menyasszonynyal szemközt
került; ő mellette pedig kétfelől volt a két násznagy. Kissé
szokatlan elhelyezés; de ha a «paradicsom kapujában» így
szokás!</p>
<p>A lakoma megkezdődött, mely válogatott és bőséges volt. Mister
Snobbs Melkizedek igyekezett annak tehetsége szerint igazságot
szolgáltatni, közben kegyes asztalmondatokat bocsátva közre. Még
jobban hozzálátott a rostbeaf és porter elfogyasztásához a két
násznagy, anélkül, hogy kegyes mondatokra vesztegették volna az
időt.</p>
<p>– Quäkker hitem tiltja az esküvést – sugá mr. Hunter Putifár dr.
Blennys Akhitófelnek; de mernék rá fogadni, hogy ezt a két
násznagyot láttam már egyszer, mikor a Penitenciáry zárkáit
bejártam.</p>
<p>Mistress Dina (most már Mistress Brazil) némi kiváncsisággal
<span class="pagenum"><a name="Page_116" id=
"Page_116">-116-</a></span> vizsgálta annak az urnak az arczát, a
kit most hevenyében férjül eskettek vele össze.</p>
<p>Szép, halaványbarna arczu ifju volt, a harminczas évek elején.
Fekete göndör haja, szép bajusza, szakála. Keskeny ajkai, finom
orra. A szemei pedig épen megigézők voltak, valami lappangó tüzzel,
mely csak néha villant meg. S az egész arczot még vonzóbbá tette az
a mélabús komorság, melyet néha-néha félbeszakított egy szilaj
fellobbanás, a mi viszont elveszett keserü gúnymosolyban.</p>
<p>Ki lehet, mi lehet ez az ember? gondolkozott rajta.</p>
<p>A pohár érintetlen állt előtte. A vőlegény nem ivott.</p>
<p>A menyegzői tortát a menyasszonynak szokás összetörni s abból
egy darabot a vőlegényének nyujtani. Ez a czeremónia is
megesett.</p>
<p>– No most még egy hagyományos szertartásnak kell megtörténni,
mondá a tisztelendő úr. A nászlakománál a menyasszony és a vőlegény
közösen isznak ki egy pohár bort.</p>
<p>A vőlegény előtt ott állt a pohár tele pezsgővel. Megkinálta
vele a menyasszonyt.</p>
<p>Mistress Dina leszürcsölt belőle egy keveset s aztán visszatolta
a poharat mr. Heliogabalnak. Akkor az is ivott belőle – egy
kortyot.</p>
<p>– Ah, azt a poharat fenékig ki kell inni! – parancsolá a
lelkész.</p>
<p>Azzal a pohár még vagy hatszor vándorolt egyik kézből a másikba.
Utoljára csak egy csepp maradt benne: azt mrs. Dinának kellett
elfogyasztani.</p>
<p>Akkor aztán a nagytiszteletü ur felállt és a többieknek is jelt
adott a felkelésre s a bevett szokáshoz illőn elénekeltetett velük
egy zsoltárt.</p>
<div class="poem">
<div class="stanza"><span class="i0">«Oh mily boldog az oly ember
éltében,<br /></span> <span class="i0">A kit az Isten bévett
kegyelmében».<br /></span></div>
</div>
<p>A két násznagy csak úgy a kráglijába mormogta a zsolozsmát,
ellenben a vőlegény igen áhitatosan énekelt <span class=
"pagenum"><a name="Page_117" id="Page_117">-117-</a></span> bele.
Mrs. Dina megjegyzé, hogy a férjének gyönyörü bariton hangja
van.</p>
<p>És mennyi érzéssel tudja énekelni azt, hogy:</p>
<div class="poem">
<div class="stanza"><span class="i0">«És megbocsátá minden
vétkeit<br /></span> <span class="i0">És béfedezte minden
büneit».<br /></span></div>
</div>
<p>Majd egyszerre magasra felcsap a zsoltár áriája: a többinek mind
a torkába szakad a hang; a lelkész maga is ágaskodva éri s a képe
veres lesz az erőltetéstől; de Heliogabál gyönyörüen kivágja a
rithmust:</p>
<div class="poem">
<div class="stanza"><span class="i0">«Boldog az ember, kinek
hamissága<br /></span> <span class="i0">Istentől sincs néki
tulajdonítva.<br /></span> <span class="i0">És kinek csalárdság
nincs szivében.<br /></span> <span class="i0">Tettetés nélkül jár
életében.»<br /></span></div>
</div>
<p>És íme két könycsepp ragyogott az éneklő szemében.</p>
<p>Ennek az embernek szive van!</p>
<p>A lelkész azután megáldá az ifju párt, megcsókolta az orczáikat
s aztán kétfelől, dr. Blennys és mr. Hunter által gyámolítva,
eltávozott. Mrs. Brazil követte őket.</p>
<p>Dina még egyszer hátra fordítá fejét eltávoztában s látta, hogy
«férjét», mr. Heliogabált is épen úgy vezetik el kétfelől
karonfogva a násznagyok, mint mr. Melkizedeket. – Nem tudta
megérteni a dolgot. – Hogy mehetett úgy a fejébe az az egy pohár
bor, a mit ketten fogyasztottak el apránkint?</p>
<p class="center">*</p>
<p>Egy év mult el a házasság után. Mr. Hunter Putifár a vejét
(szerződésükhöz hiven) nem látta azóta; levelet sem kapott tőle;
hirét sem hallotta. A váltság-díj, a százezer dollár, dr.
Blennysnek át lett adva.</p>
<p>Dinának hosszu volt az az idő. <span class="pagenum"><a name=
"Page_118" id="Page_118">-118-</a></span></p>
<p>Nem birta elfelejteni azt az utolsó pillanatot, mikor az
eltávozó férje az ajtóból visszafordult s még egy szomoruan boldog
tekintetet vetett felé.</p>
<p>Nagyon bánta, hogy legalább egyetlen egy csókot nem adott neki.
Annak, a kinek a nevét viselte.</p>
<p>Vajjon hol lehet ő most? Mit csinál? Merre jár?</p>
<p>Többször intézte ezt a kérdést dr. Blennyshez; de az mindig
azzal utasította el, hogy őt hivatalos esküje kötelezi a rábizott
titoknak szigoru megőrzésére. Az apjától még kevesebbet tudott
kivenni.</p>
<p>– Várjatok csak! mondá magában; majd végére járok én ennek. S
azzal egy napon elutazott Philadelphiába.</p>
<p>Ott felkereste a rendőrfőnököt, mister Fellovot.</p>
<p>– Mister Fellov! önnek mindenkit kell ismerni, a ki a városban
megfordult. Kutassa ön fel a nagy könyveit és keresse ki, hogy egy
bizonyos mister Brazil Heliogabál, akivel én ma egy éve: október
21-ikén törvényesen egybekeltem a «paradicsom ajtajához» czimzett
hotelben, hová lett és hol található most?</p>
<p>Mister Fellov óriási emlékező tehetségü férfiu volt.</p>
<p>Elő sem vette a nagy könyveit, hanem a szemeit a padlás felé
fordítva, mintha onnan olvasná le a választ, rögtön felvilágosítást
adott.</p>
<p>– Drága missziz. Én nagyon jól emlékezem mister Brazil
Heliogabálra. Igen derék yankee gentleman volt. Holnap, október
22-ikén lesz éppen esztendeje, hogy a Penitenciary államfogház
udvarán felakasztották – feleséggyilkosság miatt…</p>
<p>– S én azzal az emberrel egy pohárból ittam.</p>
<hr class="chap" />
<p><span class="pagenum"><a name="Page_119" id=
"Page_119">-119-</a></span></p>
<h2>A BÉKA.</h2>
<p class="center">(Életkép).</p>
<p>Nagyon jól emlékszem rá. Az idén éppen ötven esztendeje.
Kecskeméti diák voltam. Ketten, nyalka jogászgyerekek a Nagy Feri
pajtásommal, utaztunk ünnepi vakáczióra Halasra, a hol a barátom
szülői laktak. Fel is dültünk utközben a szekérrel; de nem lett
semmi bajunk.</p>
<p>Ott terül el Kecskemét és Halas között a nagy futóhomok sivatag,
a minél különbet az egész országban kötve hiszem, hogy találjunk. A
ki ezt végig járja, ugyan elmondhatja, hogy «mégis csak mozog a
föld». Ez itt egyre változtatja az alakját. Néhol, a lapályon,
olyan képet mutat, mint a hullámzó Balaton: egymás fölé fodoruló
habok – fövényből, köztük egy-egy «angyalhullás», a mit a forgószél
kerekített ki; majd meg hepehupás dombok, a széljárta oldalon
mélyen aláásva, nyurgult, hátahoporjás bakhátak, a mik az öreg
buczkákat egymással összekötik. Az öreg buczka már daczol az
idővel. Az nem hagyja magát a széltől elhordatni, szerzett magának
valahonnan valami göcsörtös nyirfákból, ezüst levelü nyárból
felvert bozótot, az megvédelmezi; az egyik oldalon ugyan a fák
gyökerei mint a kigyók nyulnak szerteszéjjel, de a másik oldalon
jól megkapaszkodnak; mig az uj buczkákat, a miket az idei bőjti
szél alkotott, meg lehet ismerni arról, hogy azoknak csak a
csucsából mered elő az eltemetett nyirfa vége. Fű nem lepi be a
völgyet, csak a vasgyökerü iglicze-tövis marad itt meg és a kék
iringó; abból is <span class="pagenum"><a name="Page_120" id=
"Page_120">-120-</a></span> ördögszekeret csinál a szél, a mit
végig karikáztat a sivatagon. S a mennyire a legmagasabb
buczkatetőről ellátok, nincs előttem egyéb, mint hullámzó sárga
föld, fehér levelü fák, szürke bozótok; egy-egy özvegy kánya károg
a száraz fa tetején: más állat nem vetődik ide.</p>
<p>De a mig arra a buczkatetőre feljutottam, többet jártam a
tenyeremen, térdemen, mint a talpamon; mert a homok szalad az ember
lába alól, s lejtőnek fel visszafelé segít. Lefelé már könnyebb:
ott kész az orosz csuszkapálya; csak le kell rá ülni.</p>
<p>Itten fordultunk fel a szekerünkkel: mert utnak nyoma sincs; a
kerékvágás rögtön összefolyik, csak a jó gondolat vezeti az embert;
pedig hát ez a fő közlekedési ut két nagy alföldi város között. S
ennek az utnak a fele járóját képezi a hires fehértói csárda.</p>
<p>A hogy a neve elárulja, itt a homok pusztát egy nagy kerek tó
szakítja félbe, melynek a környéke vakító fehér a kuk-sótól (így
hivják az alföldön a sziket). A viz közelében összerepedezett
vastag rétegekben fekszik a nyers szóda; míg a tó északi részében
sürü nádas verte fel a bugáit.</p>
<p>És azután nagy sik terület veszi körül a tavat, olyan egyenes,
mintha az indzsellér léniázta volna meg: csak egy vakandturás sem
domborodik rajta. Takarja végtül végig a pimpó, meg a timpó. Ezek a
szikes föld otthonos lakói, itt-ott helyet adva a sárga virágu
széki-fünek. Minden növény úgy odalapul a földhöz. Ez az ő
védelmük. Külömben őket is eltemetné a szél a pusztai homokkal, de
így nem vetheti meg sehol a lábát, elszalad fölöttük.</p>
<p>Ennek a tónak a közelében épült a fehértói csárda.</p>
<p>Bekerítve nincs. Ott áll a szikkadt sár közepén; ökörnyom,
patkónyom ripacsossá verte előtte az utat, mely félrecsap a hat
oszlopon nyugvó állás alá, a hol az utasok meg szoktak etetni.
Csárdafal, állásoszlop megvallja őszintén, hogy vályogból épült, a
mit ugyanabból a szikes fekete agyagból gyúrtak, a miből az egész
legelő áll s <span class="pagenum"><a name="Page_121" id=
"Page_121">-121-</a></span> azt nem állja a vakolat. Az istálló
fala pedig becsületes fecskerakás. (Két deszkapalánk között
sulyokkal összevert szalmás agyag: olyan tartós, mint a római
sáncz). A födele minden szárnyéknak nád. Távol a háztól egy
kankalikos kút, melynek gémkolonczára esett birka bőre van száradni
kiterítve. A ház háta mögött füstölög a trágyahalom, a miből télire
tőzeget készítnek: mire használhatnák egyébre? A szikes földet ásó,
kapa hasztalan turkálja: itt kert nincs. Egyedüli virág az
ismeretes dísznövény az útféli gazok közt, a méregtermő
maszlag.</p>
<p>A kocsisunk behajtott az állás alá: elővette a saraglyából a
hazulról hozott szénát, leszerszámozta a lovakat, mi pedig a
barátommal bementünk a csárdába.</p>
<p>A tornáczból a nagy ivószobába léptünk be, melynek két alacsony
ablaka volt: se függöny, se muskátlis cserép előtte, a mi a
«betekintést» akadályozhatná.</p>
<p>A salétromfoltos falakon ócska rámákban penészfakó képek, Sobri
Jóska és Milfait; meg a párisi divatképek a mult évtizedből. Azok
közé szépen kiszegezve a tekintetes vármegyének a hirdetménye:
«Statárium».</p>
<p>Maga a korcsmárosné fogadott bennünket. Maga, mert gazda nincs.
Az már tiz esztendővel ezelőtt eltünt valamerre. Egyik azt mondja:
agyonütötték a féltékeny betyárok; más meg, hogy elbujdosott
Ráczországba; – az is lehet, hogy «ül» valahol. – A menyecske nem
fiatal már: túl van a veszedelmes koron; de még most is látszik,
hogy valaha szép volt. Gangos a járása, deli a termete; csakhogy
nagyon mélyek már az orczáján a ránczok.</p>
<p>Épen vajköpülésben találtuk, a mit nem lehet félbenhagyni senki
vendége kedvéért; pedig a kocsisunk nagyon követelte a maga
karafina borát. «Várjon kend, ha eddig várt!»</p>
<p>Az utitársam mindig udvarias legény volt: hirtelen felajánlá a
korcsmárosnénak, hogy majd ő addig folytatja a köpülést, a míg az
asszonyság a pinczébe jár. Ráálltak. <span class="pagenum"><a name=
"Page_122" id="Page_122">-122-</a></span> A jurista pajtás
elfoglalta az alacsony lóczán a helyét s a köpülőt a térde közé
fogva, folytatta a hasznos vegytani műtétet.</p>
<p>Én azalatt körülnéztem az ivószobában.</p>
<p>Az egyik szögletben volt a léczrácsos söntés, pálinkás üvegekkel
a polczon; a másik szögletben egy nagy, fehérre meszelt
banyakemencze.</p>
<p>Ennek a körülfutó padkáján állt a kemenczének támaszkodva egy
kis leány: valami négy, öt éves forma. Szép nyulánk gyermek: csak
egy kis ingecske volt rajta, mely a térdeig ért, hanem az finom
rácz patyolatból; a lábain nem volt semmi. A szemei, bizony mondom,
hogy nagyobbak voltak, mint a szája, s még nagyobbnak látszottak a
sürü fekete pilláktól, ha felnyitotta. Csak úgy nézegetett ki a
sürü haja alól, mely göndör csigákban omlott alá a homlokára. A
kezében tartott egyet azok közül a veszedelmes mákfejek közűl,
melyek az utféli maszlagos redőszirom szárain teremnek. Azzal
játszott. – Játszhatott volna egyébbel is, mert a kemencze tetején
ott heverészett a nagy czirmos macska, mely hol a farkát csóválta
alá, a kis leány orrát csiklandva vele, hol a tenyerével kapkodott
a hajához; de a gyermek nem fogadta el a játékot; hanem inkább
kényeskedve utasítá el magától a macskaenyelgést: «noo!»</p>
<p>A csaplárné visszajött a borral: mi azt átengedtük a
kocsisunknak. Még akkor egyikünk sem volt borivó. S a fehértói
pincze idei karczosa nem csábított tilalomszegésre.</p>
<p>Kaptunk a helyett jó «irót.» Így híják a magyarok – nem a
poétákat, – hanem azt a jó savanyu italt, mely a vajtól a köpülés
után elválik. Valószinü, hogy honfoglaló őseinknek is ez volt az
itala, a mikor Magyarországra bejöttek. Bor még akkor nem volt a
hazában. És ha mi egész hiven akarnók megünnepelni a milléniumot,
nekünk is iróval kellene a magnum áldomást innunk a nagy országos
lakomán. <span class="pagenum"><a name="Page_123" id=
"Page_123">-123-</a></span></p>
<p>Akkor jól esett az: és mellé a friss irósvaj, az éjjel sült
kenyérrel.</p>
<p>Én nem állhattam meg, hogy meg ne kérdezzem a csaplárnétól:</p>
<p>– Úgy-e bár, az a kis leány ott árva?</p>
<p>– Az ám. Nemde onnan gondolja az ifjur, hogy ha anyja volna, a
haja be volna fonva.</p>
<p>– De még inkább onnan gondolom, hogy nem a maga leánya, mert
külömben kivenné a kezéből azt a mérges maszlag-tobozt.</p>
<p>– Hadd játszszék vele az istenadta! Nem eszi az azt meg. Egyebet
sem eszik. Nem tudom mivel él.</p>
<p>Azzal egy szeletkét levágva az abroszra tett kenyérből, azt
megkente vajjal s odavitte a kis leányhoz.</p>
<p>– No te «béka!» Hát kell-e egy kis vajas kenyér?</p>
<p>A gyerek elvette, de meg sem köszönte.</p>
<p>– No lássák! Meg sem köszöni. Egyél mingyár szépen.</p>
<p>A czirmos kandur az evés neszére felczihelődött a kemencze
tetején s lemászott a padkára: ott elkezdett a kis leánynak a
térdeihez törleszkedni, a fejével a könyökén nagyokat taszított s
közben hangosan dorombolt.</p>
<p>A gyermek aztán, lesunyt fejjel nézve a csaplárnéra,
beleharapott a vajaskenyérbe; de a mint az félrefordult, kivette a
szájából a falatot s odaadta a cziczának.</p>
<p>A csaplárné beszédes lett.</p>
<p>– Árva biz e, szegény béka. Mert ez annak a hires Gavallér
Jóskának a porontya; a kinek az életéért nem adnék már egy
ólompitykét. – Itt fogták el ebben a szobában, ezelőtt három
nappal. Egy pandurnak meg is tapintotta úgy a fejét, hogy annak nem
fáj többet a foga. Most is ott van a tenyerének a helye a falon.
Véres volt az; de már lekapartam. – Hej, de nyalka legény volt a
Jóska! Nem hiába hítták Gavallérnak. – Mikor megkötözték, azt mondá
neki a pandurhadnagy: «hej, te akasztani való betyár! hogy tudsz te
ilyen szép lenni?» – Én aztán azt <span class="pagenum"><a name=
"Page_124" id="Page_124">-124-</a></span> mondtam neki: «hadnagy
uram is ilyen szép volna, ha annyit ölelgették volna a szép
leányok, mint ezt!»</p>
<p>Igazi parasztlogika!</p>
<p>Én azt kérdezém:</p>
<p>– Hát aztán, ha a Gavallér Jóskát elfogták, a leányát nem vitték
el?</p>
<p>Ezt az én diáklogikámat meg a csaplárné találta furcsának.</p>
<p>– Hát minek vitték volna el, hisz ez nem lopott lovat?</p>
<p>– Hát hogy gondoskodjék a fölneveléséről a vármegye.</p>
<p>Hej, de kikaczagott.</p>
<p>– Jaj lelkem ifjúr! Látszik, hogy maga diák! Hát aztán a
viczispánné fésülgesse ezt a békát?</p>
<p>– De hát így mi lesz belőle?</p>
<p>– Ne féltse az ifjúr! Majd gondját viseli neki a puszta.</p>
<p>Nem tudtam elképzelni, hogyan viseli gondját egy árva leánynak
az a puszta, a mely egy árva nyulnak sem tud szállást adni?</p>
<p>Odakünn azalatt lódobogás hangzott. Egy lovas alakot lehetett
látni az ablakon keresztül, az országut mentén közeledve.</p>
<p>A csaplárné ráismert egyszerre.</p>
<p>– Az öreg Koppantót látom. Bizonyosan bejön.</p>
<p>Be is jött. Hanem elébb az egyik ablakon, azután a másikon
kandikált be; csak aztán került az ajtóra, mikor meggyőződött róla,
hogy csak két diák van odabenn, a ki savót iszik.</p>
<p>Öreg legény volt már. Szürke haja csimbókba bogozva. Arcza, mint
a cserzett bőr, oly barna, összevissza dulva hímlőhelylyel,
ránczokkal, régi sebhelyekkel. Bozontos szemöldökei alól egyszerre
kétfelé villogtak nyugtalan szemei, a mint belépett. Czifra szűrét
a félvállára rázta; nem lehetett látni, hogy a balkezében mit hord.
A szabadon levő jobbjában derék aczélfokos volt, jó árva tölgy
nyelü.</p>
<p>Le sem vette a süvegét előttünk. A csárdában mindenki
<span class="pagenum"><a name="Page_125" id=
"Page_125">-125-</a></span> egyforma ur. Nem is köszönt. Csak leült
a keresztlábu ivóasztal végére, maga mellé téve a fokosát. S csak
úgy a félszemöldökével intett a korcsmárosnénak: a mit az már
értett. – Ez azt jelenti, hogy «bort!»</p>
<p>A csaplárné lement a csapóajtón a pinczébe s visszatért a széles
száju palaczkkal, a miben az a fakóveres folyadék volt.</p>
<p>Az öreg megszólalt. Fürész, köszörükő mind fuvolaszó a hangjához
képest.</p>
<p>– Elébb magad igyál belőle.</p>
<p>A korcsmárosnénak meg kellett azt tenni.</p>
<p>– Hát a pohár hol van?</p>
<p>– Nem szokott kend máskor klázliból inni.</p>
<p>– Nem is én!</p>
<p>Mikor aztán a pohár előtte állt, félig töltötte a veres
borral.</p>
<p>– Van czukor a háznál?</p>
<p>– Az is van.</p>
<p>Beletett egy jó darabot a pohárba, s aztán addig kavargatta a
görbe bicskájával, míg elolvadt a borban. Akkor megint odainté a
csaplárnét.</p>
<p>– Vidd oda «neki». Czukor nélkül meg nem iszsza.</p>
<p>A csaplárné odavitte a kis leányhoz a poharat.</p>
<p>– No igyál te béka! Czukros bor! Keresztapád küldi.</p>
<p>A gyermek elvette a poharat s nagy kedvteléssel szürcsölgette a
czukros bort.</p>
<p>A vén betyár maga is ivott s danolni is kezdett hozzá. Talán
annak a kis leánynak?</p>
<div class="poem">
<div class="stanza"><span class="i0">«Héj! rúzsafa, bodzafa most
virágzik!<br /></span> <span class="i0">Kincsem, galambom, tubiczám
micsinász itt?<br /></span> <span class="i0">Subám igazgatom.
Rúzsám csókógatom<br /></span> <span class="i0">Kedves
rúzsám!»<br /></span></div>
</div>
<p>Szebb nótát is hallottam már életemben, de jobban meg nem maradt
a fejemben egy sem, mint a hogy ezt a <span class=
"pagenum"><a name="Page_126" id="Page_126">-126-</a></span> vén
betyár dalolta; könyökére dülve, fél öklével görbére tolva a
félpofáját.</p>
<p>Mikor aztán az itcze bor le volt morzsolva, akkor belenyult a
szüre bekötött ujjába s előhuzott belőle egy posztó ujjast. Az
ujjasnak kék volt a posztója, piros a hajtókája, három sor
ólompityke rajta.</p>
<p>– Gyün a tél. Hideg lesz. Megfázik a gyerek, dörmögé halkan.
Nesze. Add rá!</p>
<p>A csaplárné átvette a ködmönt s belebujtatta a gyermeket.</p>
<p>Biz az a békának épen a lábafejéig ért s az ujjai túl lógtak a
két kezén; de hát jó meleg volt.</p>
<p>– Majd a vásár után czipőt is hozok neki, mormogá a vén
Koppantó. Aztán gondját viseld. A mi jár érte, ird föl a
rovásra.</p>
<p>Azzal felczihelődött, oda koszrogott a gyerekhez. Az még akkor
is az egyik kezében tartotta a maszlagdobozt. Elvette tőle.</p>
<p>– Ez nem jó.</p>
<p>Azzal felemelte a gyermek állát, hogy a szemébe láthasson.</p>
<p>– Ríttál? No ne ríjj sokat.</p>
<p>S aztán a bőlobogós ingujját marokra fogva, megtörülte vele a
gyermek arczát.</p>
<p>– Hát nem csókolsz kezet keresztapádnak, te béka! – feddé a
lányt a csaplárné.</p>
<p>– Nem szokás az, – morgott az öreg, eldugva a kezét a szür
alá.</p>
<p>Azzal odahivta magához a csaplárnét, hogy közelebbről
dörmöghessen a fülébe.</p>
<p>– Aztán holnap reggel, – mikor az a kakukkos óra a hatot
huhukolja: mondass el egy miatyánkot ezzel a gyerekkel.</p>
<p>– Hát már holnap lesz?</p>
<p>– Holnap hajnalban, hat órakor.</p>
<p>Akkor vitték kivégezni a kis békának az apját, a nyalka, délczeg
legényt, a Gavallér Jóskát. <span class="pagenum"><a name=
"Page_127" id="Page_127">-127-</a></span></p>
<p>Az öreg Koppantó kiment az ivóból, felült a lovára és odább
koczogott.</p>
<p>– Lásd, de szép ködment kaptál! Még sem örülsz te kis béka? Jövő
héten piros czipőt is hoz keresztapád.</p>
<p>A kis békának erre a szóra még is csak elmosolyodott a szája.
Csak a szája, de nem a két szeme. A lelógó haja nem engedte látni,
hogy azokban mi van.</p>
<p>Én azt kérdém a csaplárnétól:</p>
<p>– De hátha a vén Koppantó is el talál pusztulni, mi lesz a kis
leányból?</p>
<p>– Akkor a kötelességet majd átveszi másik. Nem kell ezt félteni.
Nagy úr a puszta. Engem is az nevelt. Nem lesz ez mindig árva. Héj,
sok szegény legénynek megfájdul még e miatt a szive tája!</p>
<hr class="chap" />
<p><span class="pagenum"><a name="Page_128" id=
"Page_128">-128-</a></span></p>
<h2>VÉN EMBEREK NYARA.</h2>
<p class="center">(Elbeszélés.)</p>
<hr class="tb" />
<p>Hosszú ősz lesz! Vidékünkön a vadgesztenyefák ujra virágoznak. A
helybeli plébános kertjében látható egy körtefa, mely másodszori
terméssel gyönyörködteti a szemeket.</p>
<hr class="tb" />
<p>Az indus bráhmai hit szerint minden földről elköltözött
szellemnek, mielőtt a «Visnu» paradicsomába bejuthatna, elébb a
nagy Dábao-fa alá kell menni, bűnhödés végett. A Dábao-fának minden
levelére fel van irva egy bűne az embernek; s a mint azt a nagy fát
a szelek istene, a «Csiva» megrázza, a vétekjelző levelek egyenkint
lehullanak a bűnhödő fejére. S a Dábao-fa levele sújt, mint a
villám; mar, mint a kigyó; csíp, mint a skorpió; ráz, mint a
hideglelés. S azt egyenkínt, levelenkint kell végigszenvedni, kinek
mennyi bűne van felirva. «Indra», a paradicsom kapuőre, viszi a
kontrolleriát.</p>
<p>Egyszer jön egy árva lélek, nagy dideregve, a paradicsom
kapujához.</p>
<p>– Voltál-e már a Dábao-fa alatt? kérdi tőle Indra.</p>
<p>– Nem voltam még, jó uram; de odalenn a földön volt egy
feleségem, a kivel harminczhat esztendeig éltem együtt.</p>
<p>– Jól van, szegény pára! mond neki Indra, – nem kell a Dábao-fa
alá vándorolnod: kiszenvedted már te a magad <span class=
"pagenum"><a name="Page_129" id="Page_129">-129-</a></span>
penitencziáját odalenn a földön; – csak eredj be szépen a
paradicsomba: itt a paksus!</p>
<p>Meghallja ezt egy másik lélek, a ki az elébbinek a háta mögött
settenkedék s nagy sebtén elkezdi magyarázni Indrának.</p>
<p>– Oh uram! Akkor engem még inkább ereszsz be a paradicsomba
Dábao-fa kerülgetés nélkül; mert én is harmincz esztendeig éltem
odalenn a földön az asszonyommal, s mikor az meghalálozott, újra
megházasodtam.</p>
<p>– Elmégy innen! takarodsz! rivall rá Indra. – Azt hiszed, Bráhma
a bolondok számára csinálta a paradicsomot?</p>
<hr class="tb" />
<p>Ülünk, üldögélünk együtt a klubban, egymáshoz szokott kartársak,
s beszélgetünk a világ folyásáról.</p>
<p>Egyszer csak észreveszszük, hogy hiányzik közülünk egy.</p>
<p>– Nini! Hol van a mi Dusikánk? Már két hete, hogy nem láttuk a
klubban, – szól az egyik.</p>
<p>– Másutt se látni azt sehol. Eltünt, elveszett valahol, – mondja
a másik.</p>
<p>– Jaj, nagy állapotja van annak, – sóhajt erre a harmadik.</p>
<p>– Csak nem kapott influenzát?</p>
<p>– Az volna jó neki! – Megházasodott.</p>
<p>– Másodszor is?</p>
<p>Erre aztán az egész társaság khorusban énekli: «Szeeegény».</p>
<p>– Vajjon kit vett el?</p>
<p>– Hát, a régi gazdasszonyát.</p>
<p>– No, azt tette legokosabban.</p>
<p>– Áldott jó teremtés.</p>
<p>– Be is nőtt már a feje lágya.</p>
<p>– Senki a világon úgy nem tudja sütni a fokhagymás
vesepecsenyét.</p>
<p>– Ezt legalább nem kell bálba hordani.</p>
<p>– Sőt nem is zongorázik. <span class="pagenum"><a name=
"Page_130" id="Page_130">-130-</a></span></p>
<p>– Bizonyosan migrainejei sincsenek.</p>
<p>– No, szegény Dusi, ez hát elérte valahára a czélját.</p>
<p>… Hanem a Dusi pajtást e sorsfordulat óta nem látni többé a
klubban.</p>
<p>Máskor megint igy kezdi az egyik jó barát:</p>
<p>– Nini! Mi történt a mi Bebus barátunkkal?</p>
<p>– Történt volna vele valami?</p>
<p>– Hát nem veszitek észre? Egy idő óta mindennap tiszta
inggallérral jelenik meg a klubban.</p>
<p>– A biz igaz! Sőt a szakállát is borotválja.</p>
<p>– És gombos czipőben jár!</p>
<p>– Vajjon mi lelhette?</p>
<p>Senki sem birja kitalálni.</p>
<p>Másnap jön az egyik pajtás nagy heurékával:</p>
<p>– Megkaptam már, hogy mi lelte a Bebus pajtást.
Megházasodott.</p>
<p>– Ugyan kit tett boldoggá?</p>
<p>– Soha sem találjátok ki. A szép Melodiánát!</p>
<p>– Ah! Azt a vidéki operette-énekesnőt?</p>
<p>– Lehetetlen! Hisz annak van férje.</p>
<p>– Csak olyan szinpadi házasság volt.</p>
<p>– Merész vállalat!</p>
<p>– Hát azt tartja a barátunk, a mit a vén spanyol hidalgó, mikor
fiatal feleséget vett: hogy «ha már keresztül akarom szúrni a
szivemet, hát inkább egy fényes tőrrel szúrom át, mint egy rozsdás
alabárddal.»</p>
<p>– No, legalább megvan neki az ő gyönyörűsége.</p>
<p>– – Csitt! Itt közelit! Beszéljünk a filloxera-mentesített
szőlőknek adandó állami segélyről szóló törvényjavaslatról
benyújtott bizottsági véleményről.</p>
<p>És Bebus barátunk el nem tudja képzelni, hogyan van az, hogy, a
hol csak ő egy gruppban megjelenik, ott minden ember a
filloxera-etcæterákról értekezik.</p>
<p>Azután egy harmadik jó pajtásra kerül a sor.</p>
<p>Kitünő tarokkista. Csupa élvezet vele játszani. Úgy is hijuk
egymás között, hogy «Készpénz-bácsi.» <span class=
"pagenum"><a name="Page_131" id="Page_131">-131-</a></span></p>
<p>Hanem egy idő óta azt vette fel, hogy csak hét óráig «ül
le».</p>
<p>– Szinházba kell mennem!</p>
<p>Fölöttébb gyanús dolog! Játékot játékért abbahagyni! Mi nyomja
le itt a mérleget?</p>
<p>Végre kisül a rejtélyes elmaradásnak oka. Egyik jó barátunk
végére járt s hírül hozta a többinek.</p>
<p>– A mi Stefi barátunk megházasodott.</p>
<p>– Ugyan ne mondd!</p>
<p>– Magam láttam karonfogva menni a feleségével. Egy fejjel
nagyobb, mint ő.</p>
<p>– Az már hiba.</p>
<p>– De egy ranggal magasabb, mint ő; mert grófnő.</p>
<p>– Az már derék!</p>
<p>– Csakhogy nem fiatalocska már.</p>
<p>– Akkor egészen hozzávaló. Gazdag is mellé?</p>
<p>– Épen nem az. Nem örökölt az egyebet az atyjától a grófi
czimerénél.</p>
<p>– Ez már fatális állapot.</p>
<p>– De ellenben nagy míveltségű hölgy! virtuóz zongorista. Sőt
maga is komponál zeneműveket. Szépirodalmi lapokba is ír
«Eglantine» álnév alatt.</p>
<p>– Szegény Stefi!</p>
<hr class="tb" />
<p>És ezzel mind a három barátunk kimaradt a klubból; és
megtalálhatlanná lett a világra nézve.</p>
<p>Egyedül nem mehet egyik sem a megszokott társaságba, se
meghivottan, se meghivatlanul; a magában meghivatást épen sértésnek
veheti; az asszonyával együtt pedig még kevésbbé kultiválhatja a
régi társaságot, mert az új asszony nem abból a sphærából való, a
miből a jó ismerősei. – Mit gondoljanak ki?</p>
<p>Mi még nem ismerjük voltaképen a Sándor-utczai országházat. Majd
az utódaink fogják annak a szépségeit igazában felfedezni, a mikor
már romokban fog heverni. Budapest fővárosának patres conscriptijei
bizonyára kegyeletteljesen <span class="pagenum"><a name="Page_132"
id="Page_132">-132-</a></span> fenn fogják tartani e históriai
nevezetességű romokat s a ciceronék fogják majd magyarázni a
messzeföldről idecsődült idegen touristáknak.</p>
<p>«Ime, ez az őskori magyar amphitheatrum! Ez a négyszög a
szegletben volt a halálra ítélt martyrok, a miniszterek zárkája; a
mellette való négyszög szolgált a kinzásukra rendeltetett
deputatiók és instantia-hozó lictorok leshelyéül. Emez
oldalnégyszögben voltak elhelyezve a canephorák, a kik az ország
minden részéből felhozott gladiatoroknak a libatiót
kiszolgáltatták. Ez a középterem, melynek küszöbe nincs elkoptatva,
volt az úgynevezett bibliotheka. Ebben a másik szegletben
szolgáltatták ki a gladiatoroknak a havonkinti talentumokat, melyek
a hajdankorban papirosból készültek, s meztelen angyalképek levén
rájuk nyomtatva, «flores»-eknek, azaz virágoknak neveztettek. Ezen
a szűk lyukon bujtak be azok a funeratorok, a kiknek hivataluk volt
a hullákat kivonszolni az arenából, s a kiket ezért reportereknek
neveztek. Ezeken az ajtókon bocsátották be a quæstorok a különféle
fegyverzetű gladiatorokat, a kik e jelkiáltással «biafora!»
rohantak egymásra, hálóval és háromágú vasvillával. S ez a nagy
gömbölyű terem volt az arena, melyen egész ütközetek produkáltattak
tengeren, szárazföldön és a levegőben. Azon időben még volt
Pannoniának egy benső tengere, melyet a régi mappákon e névvel
találunk feljegyezve: «Szóözön». Hajóhadi productíóknál ezt
bocsáták be a circusba. A három gömbölyű lyuk, ott a közepén, azon
kürtőkbe vezetett, melyeken keresztül a széttépett áldozatok vérét
kibocsáták. Emitt állt a proconsul tribünje, a kinek volt egy nagy
harangja, melyet az előadás hevében egyre kongatott, s ha a
fenevadak ordítása túlharsogta a harangszót, akkor az amphitheatrum
közönsége meg volt elégedve. Ez a négyszögben körülfutó szűk
folyosó pedig arra való volt, hogy a tigrisek és oroszlánok,
bölények és orrszarvúak magukat a marakodásban és öklelésben
gyakorolják.» <span class="pagenum"><a name="Page_133" id=
"Page_133">-133-</a></span></p>
<p>Igy fogja a jövőszázadbeli kalauz a mostani országház
tiszteletreméltó ruináit a bámuló idegenekkel megismertetni.</p>
<p>Most pedig mindezen helyiségeket a haza atyái járják naponkint,
a kik exuviáikat és esőellenző clypeusaikat, valamint ruggyanta
cothurnusaikat az atriumban hátrahagyva, a kezükbe nyomott
törvényjavaslat-fasciculussal a porticusba belépve, peripateticus
studiumot mívelnek.</p>
<p>Ennek a körülfutó folyosónégyszögnek különféle előnyei vannak.
Az egyik az, hogy az itt találkozók nem tartoznak egymásnak
köszönni, se «jó napot», se «szolgáját» mondani: egyáltalában
egymást észrevenni. Si vales, valeas. Azután meg az, hogy két ember
órahosszat elkeresheti benne egymást, a nélkül, hogy összekerülne
valaha. És végül, ha valami kellemetlen látogató keresi az embert
az egyik folyosón, a másikon meg lehet előle szökni.</p>
<p>A mi három kedves barátunk teljes mértékben felhasználta az
országház folyosójának ezen előnyeit. Megjelenni kötelesség volt;
mert ezért fizeti a képviselőket az ország s ezt követeli a
pártfegyelem. Ott jártak ők; de mindig «jártak». Bekukkantottak ők
ide is, oda is; néha még az ülésterembe is, de csak egy pillanatra;
egyébiránt pedig játszották az ismeretlent. Névszerinti
szavazásoknál pedig szorosan odahúzódtak a névjegyzéket felolvasó
jegyző kredencze mellé s halkan «sub rosa» gyónták a fülébe a
boldogító «igen»-t. De leginkább kerülték ők hárman egymást. Mint a
hogy három összeesküvő nem akar egymásra ismerni a világ előtt.
Pedig ők csak megesküvők voltak és nem összeesküvők. Ilyen a vádló
öntudat hatalma!</p>
<p>Egyszer mégis megtörtént, hogy, a mint a Stefi barátunk
benyitotta az olvasó-ketrecz ajtaját, épen akkor akart azon kilépni
a Bebus barátunk. Szinte összeütődtek. Már ekkor csak mégis meg
kellett egymást látniok.</p>
<p>– Ah! Ah! Hogy vagy? De régen nem láttalak.</p>
<p>– Pedig én mindennap itt vagyok. Hát te hol jártál? <span class=
"pagenum"><a name="Page_134" id="Page_134">-134-</a></span></p>
<p>– Itt voltam én minden ülésen.</p>
<p>– Azt hittem, hogy elutaztál.</p>
<p>– Én meg azt hittem, hogy beteg vagy.</p>
<p>– Jó órában legyen mondva, semmi bajom.</p>
<p>Ezen aztán kölcsönösen örülni kellett.</p>
<p>Az öröm vége kézszorítás.</p>
<p>A kézszorítás arra a merészségre buzdítja fel Stefi barátunkat,
hogy ezt a kérdést koczkáztassa.</p>
<p>– Hát ő nagysága, kedves nőd, hogy érzi magát?</p>
<p>– Fölöttébb lekötelezve érzem magamat! Nagyon jól.</p>
<p>A kézszorítás még erősebb lesz.</p>
<p>Most Bebus pajtás kerül a kert felől.</p>
<p>– Hát ő méltósága, tisztelt nőd, hogy van?</p>
<p>– Köszönet a baráti kérdésért. Kitünően!</p>
<p>Stefi barátunk aztán el nem mulaszthatja a természetszerű
következtetést.</p>
<p>– Kérlek, add át legforróbb üdvözletemet ő nagyságának.</p>
<p>– Nagyon fog rajta örülni! Te pedig kézcsókomat ő
méltóságának.</p>
<p>– El lesz ragadtatva.</p>
<p>S ezzel meg van vetve az alapja egy új országgyűlési pártnak,
mely meg van elégedve. Van «két» ember a 445 igazolt képviselő
között, a kinek nincs több kivánsága. Lesz talán még harmadik
is.</p>
<p>A másnapi ülésen, épen az ellenzéki vezérszónok nagyszabású
philippicája alatt, látunk megjelenni a hölgyek karzatán egy
feltünő alakot. Fején világos kék kalap, hasonló szinű
szalagcsokorral s körülhajló strucztollal; a nyaka körül fehér
angora boa csavarva; hasonló prémmel szegélyezett bársony palást
takarja délczeg termetét. Az arczáról nem beszélhetünk, mert azt a
kalapról lehúzott fátyol egész az ajkáig eltakarja. – Az első
padsorban foglal helyet; tengeri vidra karmantyúját a mellvédre
helyezve, s karpereczeit megigazítva a karjain, rögtön elkezdi a
honatyák cohorsát odalenn szemüvegezni. <span class=
"pagenum"><a name="Page_135" id="Page_135">-135-</a></span></p>
<p>Az ülésteremben nagy izgalom támad. A szónok congrevrakétái
hatástalanul pattognak el; ellenben a jobboldali jegyzői ketrecz
előtt nagy a tolongás. A honatyák egymás kezéből ragadják ki az
egyetlen «operakukucsálót», a jegyzői kar fundus instructusát: «új
ellenség!» mondja mindenki. De senki sem ismeri az érdekes
Stranierát.</p>
<p>Egyszer aztán, (közmeglepetésre, mely szinte megkonfundálja a
szavazókat, hogy összevissza állnak fel az elnök által föltett
kérdésre) a feltünő idegen hölgy háta mögött egy valóságos
képviselőt látnak megjelenni: «Ah! Ez Stefi barátunk!»</p>
<p>Stefi barátunk apostrophálja a Stranierát. Ez viszonzásul finom
keztyűs kezét nyújtja neki. Stefi leül a hölgy háta mögött egy
székre, expropriálva abból egy kis iskolás leányt, a ki a mamájával
került ide; s rögtön élénk conversatio kezdődik közöttük. Stefi
barátunk láthatólag felvilágosításokat közöl az úrhölgygyel a
honatyák kiváló egyéniségei felől; melyre az is merész
initiatívával szegezi a lorgnonját a kijelölt alakra. Kézmozdulatai
elárulják, hogy ki tetszik, ki nem tetszik neki.</p>
<p>Idelenn a honatyák figyelmét egészen absorbeálja a kiváncsiság.
Ugy, hogy az elnök ismételten kénytelen figyelmeztetni a tisztelt
házat: hogy ha conversálni méltóztatnak, akkor ő nem tudja kivenni
a többséget. Ez alatt pedig husz tag aláirásával ellátott
névszerinti szavazást követelő petitió érkezik. Kihuzatik a «betű».
Kijön az «Ú». Az egész ház elkezdi kiabálni: «ú! ú! ú!» A karzat
bámul: azt hiszi, hogy ez valami új fajtája a parlamenti
tetszésnyilvánításnak. Ekkor aztán Stefi barátunk is kedélyesen
búcsut vesz az idegen hölgytől. Sietni kell! Névszerinti szavazás
jön. Az ő betűje legott következik. Odalenn aztán Regelétől
megkérdi, hogy hogyan kell szavazni: megtudja tőle, hogy a
kormánypártiaknak ezúttal «nem»-mel kell meggyőződésüket kifejezni.
Azzal beront a terem közepére, megáll a miniszterelnöki szék előtt:
«hagyjatok! hagyjatok!» kiáltja az interpellálóknak: most
<span class="pagenum"><a name="Page_136" id=
"Page_136">-136-</a></span> vigyázni kell; nem felelhet a hozzá
intézett zaklató kérdésekre. S aztán, mikor a nevét hallja
felolvastatni, hatalmasan érvényesített hangon kiáltja el «nem!» –
S csak azután adja meg a felvilágosítást az érdekelt hazafiaknak
arra a kérdésre: «Ki a szép donna, a kinek odafenn kurizáltál?»</p>
<p>– Az a mi Bebus barátunknak a felesége.</p>
<p>– Ah! A bájos Melodiána! Ah! Ah! Tehát ő az?</p>
<p>Ez a nap eseménye.</p>
<p>A következő napon tartott országos ülésben ismét ugyanezen
karzati helyen volt látható – a többé nem Straniéra, – hanem a régi
ismerős, a bájos Melodiána asszonyság. Természetesen őtet is
fölöttébb érdekelte, hogy a napirenden levő törvényjavaslat (az
argentinai köztársasággal kötendő vám- és kereskedelmi szerződés)
sorsa hova fog eldülni?</p>
<p>Ezuttal azonban egy új asteroid is jelent meg a képviselőházi
zodiacusban, a melyet a jegyzői observatorium csillagászai azonnal
felfedeztek. A «bakforditó» jegyében (melyet kaszinói karzatnak
neveznek) a «nagy medve» és a «kis medve» között tünt fel. Magas,
sugár termete volt, melynek a két vállon magasra emelkedő dudorok
tökéletesen megadták azt a trapézium alakot, mely a klasszikus női
szépségnek mulhatlan föltétele. Hosszudad, halavány arczának
arisztokratikus jellemét még jobban emelte a magas homlokról simán
fésült haj, melynek fonatai eltüntek a féldinnye alakú,
császárpiros selyem capotte alatt. Ellenben annál nagyobb
pretenzióval igyekezett ez érdekes fejet feltünővé tenni a nyakat
körülövező Stuárt Mária fodorgallér.</p>
<p>Az új planetának könnyű volt kitalálni a nevét, mert a háta
mögött volt a «drabantja». («Hold»-nak neveznénk, de attól tartunk,
hogy Stefi pajtás alluziónak veszi a feje tetején viselt
tisztásra.) Igenis, a grófnő volt az: Armandina grófnő, Stefi
pajtásnak új hitvestársa. Ennek és a családjának az
élettörténetéről már aztán sokan tudtak <span class=
"pagenum"><a name="Page_137" id="Page_137">-137-</a></span> odalenn
érdekes adatokat. Gazdagok voltak; hogyan szálltak alá? hány
leánytestvér volt? ki hová került el? ki ment férjhez közülök? ki
vált el az urától? hát ez mért nem ment hamarább férjhez? mért
hagyta ott a jegyese? mért köttette be utoljára Stefi pajtással a
fejét? Apja, anyja is ott lakik-e most Stefinél? – Utoljára a
tisztelt ház sokkal jobban értesülve lett az ülés folyama alatt
Stefi pajtásnak és az ő hitvesének családi és háztartási
körülményeiről, mint az argentinai köztársaság kereskedelmi
viszonyairól, úgy, hogy akadt képviselő, a ki az elnök által
feltett kérdésre: «elfogadja-e a ház az Argentinával kötött
szerződést?» abban a hitben szavazott «igen»-nel, hogy most az
Armandina grófnő és Stefi pajtás közötti szövetséget szankczionálta
a ház.</p>
<p>E közben a karzatokon nem tölt el az idő henye semmittevésben.
Stefi pajtás kicserélte magát Bebus pajtással, a ki eljött
revancheot adni a tegnapért s bemutattatá magát Armandinának. Stefi
azután átvitorlázott a hölgykarzatra s folytatta a tegnapi
udvarlást Melodiána asszonyságnál. A két úrhölgy elkezdte egymást
szemüvegezni s nagyon valószinü, hogy mindegyik dícsérte az
udvarlója előtt annak a feleségét, vagy a mi szintén meglehet,
játszotta a féltékenyt.</p>
<p>Este a klubban hiteles tudomást szereztek e felől. Most már
Stefi és Bebus nem hogy kerülték volna egymást, sőt alig várták,
hogy találkozzanak. Rögtön vállalkoztak egy karambol-partiera.
Egyik rosszabbul játszott, mint a másik.</p>
<p>– Hja! ez nem olyan könnyü, mint szép asszonyoknak a fejét
elforgatni. Ezt mondta a bájos Melodiána férje Stefinek.</p>
<p>– Csak te ne beszélj. Nekem otthon mindent meggyónt a feleségem.
Ebből könnyen párbaj lehet!</p>
<p>Pedig mind a kettő boldog volt, hogy a feleségének udvarolt a
karzaton egy kollega.</p>
<p>– Hohó! Nem az a te lapdád! Ej, ej! De szereted a másét a
magadéval összetéveszteni! <span class="pagenum"><a name="Page_138"
id="Page_138">-138-</a></span></p>
<p>– De tréfán kivül barátom. Hazamenet a feleségem nem győzte a te
nődet magasztalni. Azt mondta, hogy valódi «renaissance
szépség».</p>
<p>– Az én nőm pedig azt mondta a te grófnődről, hogy rendkivül
érdekes arcz. Valódi «directoire» alak.</p>
<p>– No ennek nagyon örülök, hogy úgy tetszenek egymásnak.</p>
<p>A tekeasztal melletti veres pamlagok összeérésénél, épen a
szegletbe vetve a hátát, ült egy harmadik alak, a ki eddig csak
nézett és hallgatott.</p>
<p>Ez volt a Dusi pajtás.</p>
<p>Egyszer aztán közbe mordul:</p>
<p>– Hát én kutya vagyok?</p>
<p>Mind a ketten rábámulnak. Micsoda szólásmód ez? Igen is szokták
ezt mondani – a tarokban, ha a fórhand kicsi tarokkal tiszteli meg
a singleton királyt; a hinterhand mondja ilyenkor, hogy «hát én
kutya vagyok?» De a biliárdnál?</p>
<p>– Akarsz harmadiknak beállni? Játszunk à la guerret?</p>
<p>– Akarok, – mond Dusi pajtás s nagy duzmadtan elővánszorog a
szegletből.</p>
<p>S már krétázta a dákó végét; de csak abba hagyja a lökést. A
helyett azt mondja:</p>
<p>– Hát engem a gólya költött?</p>
<p>Ezt sem lehet megérteni: ámbár in thesi igaz, hogy nem igaz.</p>
<p>– Hát én értem nem halt meg a Krisztus?</p>
<p>Nagyon valószinű ez is, de nem egészen világos.</p>
<p>Végre kipattan:</p>
<p>– Hát én nekem nincs feleségem? Micsoda?</p>
<p>Most gyúl egyszerre világosság az agyakban.</p>
<p>– Hát persze, hogy persze.</p>
<p>Mind a hárman lerakják a dákókat s átengedik a biliárdot annak a
hosszú, kifent bajuszú, szőke szász képviselőnek s azzal egymást
átkarolva, mint a kik tiltott hazardjátékra <span class=
"pagenum"><a name="Page_139" id="Page_139">-139-</a></span>
konspiráltak, elosonnak a legeslegszélső szobába, s ott
megalakítják az új klikket: a «feleséghordó pártot».</p>
<p>A holnapi ülésre Dusi is el fogja hozni a feleségét. Mind a
három asszony ott lesz.</p>
<p>És azután felváltva, hol az egyik férj, hol a másik fog a
kollegája élete párjának seladonja lenni. Megvan a hármas
békeliga.</p>
<p>A másnapi ülésre nagy skandalum volt indokolva, a karzatok
megteltek elegáns hölgyközönséggel.</p>
<p>A skandalum ugyan (közsajnálatra) elmaradt, hanem azért a
közönség jól mulatta magát. Mennyi megkritizálni való toilette! A
szinházban a hölgyek salonöltözetet viselnek, de a képviselőházba
az utczai toilettejeiket hozzák. Hisz ez aréna!</p>
<p>Ámde minden figyelmet mégis csak az a derék termetü hölgy
összpontosított maga körül, a ki a baloldali karzaton, épen a
miniszterelnöki székkel szemben, foglalt hadállást: egészséges,
czéklapiros arcz, becsületes beszédre termett szájjal, melynek
szegleteit hamvadzó bajusz kerülgeti, hatalmas álla támogatást nyer
a még plasztikusabban kidomboruló tokában. Kár, hogy az a kalap
sokat elfed a kifejezésteljes vonásokból, óriási csokrok zöld
selyemből, az áll alatt, a kalap karimáján s legfeljül a tetején; a
kalapnak a műneve: «másli–máslibb–legmáslibb». Nem hiányzik róla
egy egy egész kitömött kárakatona szárnyastól. S ha mindehez egy
bordeaux szinü ruhaderék nem járult volna, hiuzprémmel szegélyezve,
hát akkor nem volna igazság a világon.</p>
<p>A tisztelt ház rögtön értesült telefon útján, hogy ez impozáns
alak Dusi pajtásnak a felesége. Nagyot vétenénk a történelmi
igazság ellen, ha fel nem jegyeznénk, hogy az ő megjelenése nagy
mértékben hozzájárult a felingerült kedélyek lecsillapításához.</p>
<p>Egy szép este a klubban Dusi pajtás nagy értekezletre hivta meg
Stefit és Bebust.</p>
<p>(Mit nevezünk «szép estének a klubban?» Azt, a mikor
<span class="pagenum"><a name="Page_140" id=
"Page_140">-140-</a></span> a gömbölyü asztalnál a faramuczi husz
forint plussal végződött.)</p>
<p>Husz kemény forintok nyomván a Dusi mellényzsebét, olyan pénz, a
melyről az asszony semmit sem tud, nagy vállalkozási szellem szálta
meg egyszerre.</p>
<p>– Mit mondok? Hárman vagyunk. Mind a hárman most házasodtunk.
Kopasz fővel. Majd azt mondám «bivalyfővel»; de nem akartam a
bivalyt megsérteni. Az asszonyaink ilyenkor otthon kuksolnak
magukban. Szomorú sors! Az sincs, a ki előtt megszóljanak valakit.
Ők sem járnak sehova, ő hozzájuk sem jár senki. Egyet mondok: három
lesz belőle. Milyen jó lenne, ha mi az asszonyainkat megismertetnők
egymással. Akkor ők hárman egy társaságot képeznének. Egyenranguak
között (képviselők feleségei) az egyetértés nagyon hamar létrejön.
Ezzel nekik is kellemessé lenne téve az élet, nekünk is. Mit
szóltok hozzá bruderkáim?</p>
<p>A bruderkák csóválgatták a fejeiket.</p>
<p>– Az eszme életrevaló, – mondá Stefi, – hanem a kivitelnek
vannak peripetiái, a miket nem lehet figyelmen kivűl hagyni.</p>
<p>– Igen bizony, ilyen életbevágó lépést meg kell jól hányni-vetni
és latolgatni, – tódítá Bebus. – Te is, Dusi pajtás, felhatalmazás
nélkül ne indíts semmit; mert azt a mondást «nihil de nobis sine
nobis» okvetlenül asszonyok fundálták ki.</p>
<p>Végre mind a hárman megállapodtak abban, hogy majd sondirozni
fogják a terrenumot.</p>
<p>Mindig nagy bámulója voltam annak a lángésznek, a mely az
európai hármas szövetséget létre tudta hozni. (A mi azért hármas,
mert négyen vannak hozzá: magyarok, osztrákok, németek és olaszok).
De nem csekélyebb munka három heterogén asszonyt szövetségbe hozni,
mert az asszonyi nemzetnél mindig van valami irredenta.</p>
<p>Könnyü azt mondani: «egyenranguak» közt? Képviselők <span class=
"pagenum"><a name="Page_141" id="Page_141">-141-</a></span>
feleségei! Az csak a férjnek a rangja! De azonkivül még minden
asszonynak megvan a saját rangja.</p>
<p>Hohó! Édes barátom! A góthai almanach Kismiska ahoz a
rangkvalifikáczióhoz képest, a mit az asszonyok maguk közt
megállapítottak.</p>
<p>Az a kérdés, hogy a három képviselőné asszonyság közül melyik a
nagyobb arisztokrata?</p>
<p>Holmi laikus ember, afféle garçon, nagy hirtelen azt feleli
erre, hogy hát természetesen a Stefi neje az, a grófnő.</p>
<p>Dehogy az! Ennél előkelőbbnek tartja magát a Bebus hitvestársa;
mert ő hires művésznő volt, a kihez verseket irtak, s ezüst
koszorút is kapott. Azt nem szerzik olyan könnyen, mint a grófi
koronát.</p>
<p>Ámde még a művésznőnél is feljebb hordozza a fejét Dusinak az
élettársa; mert ő még a koszorúnál és a koronánál is elébbvalót
visel a fején: a férjének a kalapját, ő az úr a háznál!</p>
<p>A ki legkevésbbé büszke közöttük, az a grófnő. De hát kell is,
hogy az legyen; miután nincs több «egy» vizitbe menő ruhájánál; azt
látják rajta a szinházban is, az országház karzatán is, azzal a
Stuárt Mária krézlivel! Aztán meg az a capotte a fején! A
legolcsóbb fejdisz, a mit a masamódnál kapni. Az ilyen hölgynek
igazán utasitásba van adva a szerénység.</p>
<p>A három jeles diplomatának végre mégis sikerült csomóra kötni a
szálakat.</p>
<p>Egyenkint, külön a maguk asszonyának annyi szépet és hizelgőt
mondtak el, – nem a pajtásuknak az asszonyai felől, hanem a mit
azoknak az asszonyai beszéltek ő felőlük, hogy végre kiváncsiak
lettek egymásra. S a kiváncsiság az első lépés a szeretethez.</p>
<p>Azután szellemdus észrevételeket, csipős megjegyzéseket hordtak
haza, a miket az egyik asszony mondott a másikról, s az által
megnyerték a harmadiknak a rokonszenvét. <span class=
"pagenum"><a name="Page_142" id="Page_142">-142-</a></span></p>
<p>Utoljára in theoria meg lett nyerve mind a három hölgy az
ismerkedés eszméjének.</p>
<p>De hol és miként történjék meg az ismerkedés?</p>
<p>Bebus azt indítványozá, hogy be kell iratni a hölgyeket a
«nőipar előmozdítására alakult társaság»-ba, ott ismerkedjenek meg.
Megválasztják őket választmányi tagoknak, el fognak járni a
gyülésekbe.</p>
<p>Ez nem tetszett. Nagyon száraz mulatság.</p>
<p>– No hát vigyük el őket egy este a Hungáriába, mikor Rácz Pali
muzsikál; akkor egy asztalhoz ülünk s kedélyes körülmények között
kezdjük meg az ismeretséget.</p>
<p>Ez meg nagyon ephemér hatásu barátság.</p>
<p>Ketté vágta a gordiusi csomót Dusi pajtás ezzel a szóval:</p>
<p>– Eh mit? A legegyszerübb, hogy meghivjuk egymást feleségestül
saját lakásunkra; egyik héten az egyik, másikon a másik,
felváltva.</p>
<p>Ez csakugyan legczélszerübb megkezdése a baráti viszonynak.</p>
<p>De mi legyen az, a mire meghivják egymást!</p>
<p>Bebus thea-estélyt indítványozott, szinházi előadás után.</p>
<p>Ezt meg Dusi ellenzé.</p>
<p>– Az én feleségem már tiz órakor lefekszik s estére be nem fűzi
magát a világ minden pecco és karaván theájáért.</p>
<p>No hát legyen belőle vacsora.</p>
<p>Ez meg Bebusnál talált erős oppoziczióra.</p>
<p>– Az én feleségemnek orvosilag tiltva van a vacsorázás. Másnap
hallucinatiói vannak.</p>
<p>Tehát végtére is ebédnek kell lenni, a hol a társasélet
szentesítést fog nyerni.</p>
<p>– Jól van. Legyen ebéd, – mondá Dusi. – Én adom az elsőt, Stefi
a másodikat, Bebus a harmadikat. Minden vasárnap, a mikor nincs
országos ülés a tisztelt házban.</p>
<p>De hány órakor lesznek az ebédek? <span class="pagenum"><a name=
"Page_143" id="Page_143">-143-</a></span></p>
<p>Dusi azt mondta, hogy ő már, a mióta az eszét tudja, mindig egy
órakor tálaltatja fel a levest. S ebben őt a házszabályok nem
regulázzák.</p>
<p>Stefi ellenben hű mameluk, a ki az utolsó elnöki csengetést is
be szokta várni a házban s a mig haza gyalogol a nagy körút végére,
abba is idő telik: annálfogva az ő ebéd-ideje három óra.</p>
<p>Bebus viszont egészen indokoltnak találta, hogy a mióta
megnősült, azóta ő nála az öt órai ebéd járja. Ezt hosszasan
fejtegetni sem kell; mindenki tudja, hogy a grófi gyomornak az a
kiváltsága van, hogy délután öt óráig nem éhezik meg.</p>
<p>És így megegyezénk abban, hogy minden vasárnap felváltva meg
fogják egymást hivni (aranyszegélyü kőnyomatos biléttel) családias
ebédre, mely kezdetét veszi Dusi pajtásnál 1 órakor, Stefinél
3-kor, Bebusnál pedig 5-kor. Megjelenés fekete kabátban, fekete
nyakravalóval: a «quart d’heur de grace» fentartása mellett.</p>
<p>Első volt a turnusban Dusi pajtás: az 1 órai ebéd.</p>
<p>Tehát megnyitotta az ebédcziklust a Dusi, – az az, hogy az ő
kedves egyetlenegy Katiczája.</p>
<p>Az ebéd miatt ne legyen semmi gondunk. Katicza asszony ki fog
tenni magáért; a mi a konyhát illeti, azt csak ő rá kell bízni!</p>
<p>Hanem annál nagyobb fejtörésre adott alkalmat a társaság
tagjainak hováültetése? – Ha a házi asszonyé az asztalfői hely,
akkor mellette jobbról, balról a két hölgynek kell helyet foglalni;
így az asztal tulsó oldalára jut a három férj. Ez abszurdum! Három
asszony, három férj egy rakáson. Férj és feleség sem ülhet egymás
mellett az asztalnál, ha csak nem somogyiak. Végre megállt a
Kolumbus tojása! A gömbölyü asztalra kell teríteni, ott aztán nincs
első meg hátulsó ülés s minden vendég szerencsésen a jó barátja
felesége mellé jut; igy: Katicza mellé ül Bebus, Melodiánát
mulattatja Stefi, a grófnő lovagja lesz Dusi.</p>
<p>A férfiak is megállapodásra jutottak a toasztokra nézve.
<span class="pagenum"><a name="Page_144" id=
"Page_144">-144-</a></span> A házi urat és gazdát felköszönti
Stefi. Viszont a házi úr iszik a Bebus és felesége egészségeért;
végül a Bebus áldomásozik Stefiékre.</p>
<p>Igy szépen el lett rendezve minden. Az első vasárnapi ebédre
nagyon is pontosan megérkezének a vendégek. Egyszerre csengetének a
külső ajtónál. Maga Dusi jött eléjük kinyitni az ajtót.</p>
<p>– Bocsánat, hogy magam nyitom az ajtót. De a feleségem
férficselédet nem enged tartani, a leány meg el van foglalva a
konyhában.</p>
<p>Aztán nagy volt a sürgölődése, hogy a hölgyek vállairól
lesegitse a felöltőket, a kik mindjárt a szalon-ajtóban megkezdték
az ismerkedést, azon vitatkozván, hogy melyikük engedje át a
másiknak az elsőbbséget. «Kérem, nagyságos asszony!» – «Nem,
méltóságos asszony elébb.»</p>
<p>A szalonban pedig nem fogadta őket a háziasszony, a mit sietett
Dusi kimenteni.</p>
<p>– Engedelmet kérek; mindjárt itt terem a feleségem. Csak az
atelierjében van még egy kis dolga.</p>
<p>Jött is azonnal, teljes diszben, csak a kötényét dobta le. A
konyhán volt superinspectión. Hiába! A fánkot nem lehet a
szakácsnéra bizni. Aztán egyszerre meglett a hármas ismerkedés;
mire a levest felhozták, már per tu voltak a hölgyek. A férfiak az
alatt elmorzsoltak egy kupicza ó-szilvóriumot.</p>
<p>Katicza asszony osztotta ki a helyeket.</p>
<p>– Tessék helyet foglalni, kérem. Aztán előre is bocsánatot
kérek, ha nagyon rövid lesz az ebéd. Mi csak olyan magyaros ebédhez
szoktunk; nem szeretjük a czifra pancsokat. Képviselő úr ide ül én
mellém. Te kedvesem, ide jobbra. Szereted a tüdőstáska levest? Ha
nem szereted, van másik is. A te számodra gondoskodtam barna
levesről séberlivel.</p>
<p>– De csak maradjunk az elsőnél.</p>
<p>A tüdőstáska leves egyhangulag elfogadtatott, és igy az
ellenindítvány, a barna, magától elesett. <span class=
"pagenum"><a name="Page_145" id="Page_145">-145-</a></span></p>
<p>Aztán következett a farsangi fánk. Gyönyörü mosolygó lapdácskák.
Kaczér szalaggal az oldalaikon: olyan könnyedék, majd elrepülnek.
Már ennél a grófnőnek le kell huzni a keztyüt a kezéről; mert a
fánkot nem illik késsel vágni, hanem három ujjal kell
szétomlasztani.</p>
<p>– Ezt ti nálatok Erdélyben, kedvesem, úgy-e bár «pánkó»-nak
hiják?</p>
<p>– Oh igen. Sőt néhol «pampuská»-nak is. Fölséges!</p>
<p>– Hát még, ha az ostoba szakácsné ki nem nyitotta volna rá az
ablakot, mikor épen kelőben volt. Csupa malicziából tette. Oh hidd
el, hogy ezek a szakácsnék mind olyan malicziozusok.</p>
<p>(– Egynek a kivételével, – sugja a szomszédja: Bebus fülébe
Melodiána. – Külömben nem volna a mi háziasszonyunk.)</p>
<p>De azért, hogy suttogva mondá, észrevette a Katicza asszony s
felirta a rovásra!</p>
<p>Azonban az általános jó hangulatot fokozta a következő
étekfogás: a pompás pörkölt malacz, tarhonyával, jó paprikás lében,
hozzá apró, finom eczetes uborka. Külön tányéron a ketté vágott
malaczfej, gyönyörü ropogósra megpiritva.</p>
<p>– Ez csak a férfiaknak való! A hölgyek számára erdei szalonkákat
hoznak, pirított zemlyeszeletkékre kent szalmival. Parancsoljon,
instálom, grófnő barátném.</p>
<p>A házi asszony biztatja a vendégeit, hogy lássanak hozzá: rövid
lesz az ebéd, bizony éhen maradnak! A malaczpörköltet meg kellett
duplázni. Bebusnak maga a házi asszony válogatott a tányérjára a
javából.</p>
<p>Azután került a ház asztalára a gyönyörüséges töltött káposzta,
kolbászkákkal és kolozsvári szalonna-szeletkékkel csábítóvá
felékesítve; külön a finnyásabb gyomroknak szánt virágos kel,
borjuhacheéval.</p>
<p>– No már a ki a töltött káposztából nem vesz, az nem is igaz
magyar!</p>
<p>Mindenki igyekezett bebizonyitani – hogy igaz magyar.
<span class="pagenum"><a name="Page_146" id=
"Page_146">-146-</a></span></p>
<p>– Ki parancsol a kártifiolából? teszi föl a kérdést az
elnöknő.</p>
<p>– Ugyan ne szekirozz bennünket azzal a kártifiolával, –
randaliroz rá vissza a házigazda.</p>
<p>– Nem magához intéztem a kérdést.</p>
<p>Senki sem. Nix dájcs! Nincs hazaáruló ennél az asztalnál!</p>
<p>Most új javaslat kerül az asztalra. Parlamenti szokás szerint az
is az elleninditványnyal kapcsolatosan. Sokat igérő bélpecsenye,
megtüzködve fokhagyma-gerezdekkel, de csak annyira, hogy annak az
ambrozia illata érezzék rajta; hozzá zellersaláta; más oldalon
pedig büszke szépségü pulyka-pecsenye, aszalt szilva- és
baraczk-kompottal. Az a férfiaknak, ez meg a hölgyeknek.</p>
<p>Melodiána csak azért is a fokhagymás pecsenyéből vesz. De
utógondolattal. Hogy ezt a kétséges magasztalást alkalmazhassa.</p>
<p>– No már, úgy igazán senki sem tudja a bélpecsenyét késziteni,
mint a mi Katicza barátnénk.</p>
<p>Katiczának az arcza egész a füle hegyéig vörös lett. Ez
czélzatos példálózás az ő előéletére. No megállj operettistáné!</p>
<p>Bebus vette észre a hatást s az asztal alatt iparkodott
Melodiánának a lábát megnyomni.</p>
<p>A szegény grófnő lett az áldozat.</p>
<p>Ő egész ártatlanúl vette föl a thémát.</p>
<p>– De ugyan, hol is tanultad te Katicza ezeket a pompás
ételeket?</p>
<p>– Oh kedvesem, hát én nem titkolom, hogy hajdanában szakácsné
voltam. Jó iskolába jártam. Ott tanultam a sütés-főzést, a finom
tésztákat és befőtteket a te édes atyádnál; mikor még az övé volt
az a szép palota ott a kolozsvári-utczában, kitünő szakácsa volt!
Mikor szoarékat adott, két sorban álltak az ekvipázsok a palotája
előtt. Madéra borban dinsztoltuk a vaddisznó-pecsenyét. Az volt a
vig élet! <span class="pagenum"><a name="Page_147" id=
"Page_147">-147-</a></span></p>
<p>Nesze! Egyél mérget!</p>
<p>A grófnő rögtön görcsöket kap s a legyezőjét kéri.</p>
<p>Katicza pedig házi asszonyi szeretetreméltósággal fordul
Melodiána felé.</p>
<p>– Nézd csak kedvesem, a szomszédod nem is iszik. Légy neki
Ganymédese.</p>
<p>Melodiána pikáns kritikával jegyzi meg.</p>
<p>– Kérlek, kedvesem. Én nem lehetek Ganymédes, mert az férfi.</p>
<p>– No hát, én pedig láttalak téged már Ganymédesnek.</p>
<p>– Engem? Ganymédesnek?</p>
<p>– No tudod, a szép Galatheában, mikor azt énekelted, hogy «de
nem olyan klaszszis-klaszszis-klaszszis», aztán a kurta rokolyádat
olyan kedvesen rázogattad hozzá.</p>
<p>Most meg aztán Melodiánán van a sor, hogy görcsöket kapjon s a
legyezőjét kérje.</p>
<p>Jó szerencse, hogy a napirenden levő tárgyalást félbeszakitá az
előre megbeszélt (!) toaszt, melyet Stefi siet elhangoztatni a házi
úr és a házi asszony egészségére. Az összeütött poharak között
aztán elmulik a pártot szétrobbanással fenyegető belviszály és
helyreáll a teljes egyetértés.</p>
<p>– Hoztok-e még valamit? kiált fel a házi gazda.</p>
<p>Igen is, hoznak. Pro coronide itt jön a fölséges töpörtyüs,
kapros, turós csusza. De már ebből muszáj enni minden magyarnak, ha
belehal is! A hölgyeknek pedig birsalma-szulczot hoznak, a melynek
még a haragos sziv sem állhat ellent.</p>
<p>E közben minden keserü utóérzést megédesitenek a Dusi és Stefi
toasztjai, a ki Melodiánát, mint a honi Parnasszus királynéját
magasztalja fel, ki az Olympról száll alá, hogy Edus barátunkat a
földön üdvözültté tegye; de Dusi áldomása sem téveszté el a
hatását, a midőn Stefi grófnőjét feldicsőité, mint a ki hirneves
őseinek legdrágább kincsét öröklé – mindennemü erényeit.
<span class="pagenum"><a name="Page_148" id=
"Page_148">-148-</a></span></p>
<p>Ezzel látszólag el volt intézve a konfliktus.</p>
<p>Hanem magában még is csak a bécsi suszterinas mondása jutott
eszébe mind a három férjnek: «wenn ich nur schon geprügelt
wär!»</p>
<p>Gyertek csak haza!</p>
<p>Hogy mi történt a kortinák mögött, azt csak sejteni lehet, de
reprodukálni nehéz.</p>
<p>Legkönnyebben szabadult a csávából Dusi pajtás; mert az, a mint
az ő Katiczája rágyujtott a két vendéghölgy kritikájára, s elkezdte
a filippikát az operette-énekesnőkről és a tönkrejutott,
hopponmaradt grófnőkről, a kik mellett még mindig extrafáin
qualitás egy becsületben meghizott hüséges gazdasszony, s még azok
stikliroznak ő ellene: – hát akkor Dusi kapta a kalapját s
elmenekült a klubba, onnan meg a Steingasznerbe, s ott filkózott
éjfél után egy óráig. Mikor haza került, s Katicza asszony újra
elővette a félbeszakadt vitát, azt kérdé tőle Dusi: «Kincsem kezded
már a mait, vagy még a tegnapit végzed?»</p>
<p>Ellenben sulyos kényszerhelyzetbe jutott a Bebus; mert ő
szerfelett megterhelte a gyomrát a malaczpörkölttel; ugy, hogy le
kellett neki feküdni, s a felesége fél-éjjel borogatta a gyomrát
melegitett zabbal. El lehet gondolni, hogy minő prédikácziókat
kellett végighallgatnia!</p>
<p>De legrosszabb volt Stefi állapotja. Mert az ő felesége nem
szólt semmit; finom nevelésü hölgyek nem pörölnek. Hanem azt
teszik, hogy nem felelnek semmi hozzájuk intézett kérdésre.
Emlegetheti Stefi pajtás a mai ebédet, fánkot, vesepecsenyét s a
többit, nem jön rá észrevétel. Legfeljebb leül a grófnő a zongora
mellé és variácziókat játszik Brahmstól. Ez a legkegyetlenebb
methodus, mikor a zongora által tudatja az asszony a rossz
kedvét.</p>
<p>Valamit kell kigondolni, hogy a pártot együtt tartsuk!</p>
<p>Megvan!</p>
<p>A nélkül, hogy spiritiszták lettek volna, egyszerre mind a
hárman ugyanazon gondolatra jöttek. <span class="pagenum"><a name=
"Page_149" id="Page_149">-149-</a></span></p>
<p>– Kedvesem, a jövő vasárnapi ebéden neked új ruhában kell
megjelenned.</p>
<p>Ezzel az indítványnyal lépett fel mind a három férj a maga
parlamentje előtt.</p>
<p>S ezt az indítványt még soha sem utasították a pénzügyi
bizottság elé. En-bloque el lett fogadva.</p>
<p>Következett az ebéd-turnusban Bebus és Melodiána.</p>
<p>Melodiána asszony egészen más methodust követett.</p>
<p>Ő az egész ebédet, az alfától az omegáig, a Grand-Hotelnél
rendelte meg. Annak a tányérjai, étszerei, aufzatzai pompáztak az
asztalon. Fehér kötött-keztyüs pinczérek szolgáltak fel.</p>
<p>Mikor a soupe Julienne megjelent, a laskának vagdalt rettenetes
sárgarépával és petrezselyemgyökérrel, Dusi pajtás gyász
előérzettel sugá a szomszédnője hátán keresztül a Bebusnak:</p>
<p>– Barátom, én úgy érzem magam, mintha a nagy pártlakomán
volnánk, s előre tudom könyvnélkül az egész menüt. Most jönnek az
apró hacheépástétomok. Azután jön a saumon du Rhin, tartár
szószszal, galambbegy-salátával. Következik egy félig nyers filet
de bœuf a la Gladstone, a kit az én fogam el nem fog; azután jön
egy tál zöldborsó felhigított enyvben, maga után vonva őznemességet
nyert ürüderekat kápri mártással, hozzá salade a la Rubinstein!</p>
<p>Csakugyan minden úgy következett egymás után, szórúl szóra.</p>
<p>Egy élethű pártlakoma. Csak a pártelnök felköszöntője hiányzott
belőle.</p>
<p>A tálalás is nagyon lassan ment. Minden ételt fel kellett elébb
itthon melegíteni, mert, a mig a Grand-hotelből idáig jött,
kihülhetett.</p>
<p>Legalább az alatt idejük volt a szomszédoknak egymással
konverzálni, a mely előjognak kiki bőségesen vette is hasznát, s az
alatt zsemlyét evett s iszogatta hozzá a dugószagu bort.
<span class="pagenum"><a name="Page_150" id=
"Page_150">-150-</a></span></p>
<p>És mindenki igen kellemesnek találta a szomszédját és a
szomszédnőjét. Hja! A mi a másé!</p>
<p>A Dusi udvarolt a grófnőnek, a Stefi Melodiánának suttogott
lekötelező bókokat, s a Bebus a Katiczával folytatott igen élénk
párbeszédet, úgy, hogy utoljára igen jónak találták ezt a mai
ebédet.</p>
<p>Hanem azért nem kell hinni, hogy semmi veszedelem nem volt.</p>
<p>Férfiaknak nincs meg az az adományuk, hogy az egyik szemükkel
ide, a másikkal meg amoda nézzenek; de meg van ez adva a nőknek. A
nők még arra is képesek, hogy az egyik fülükkel azt hallgatják, a
mit az udvarlójuk beszél, a másikkal pedig kontrollozzák a
férjem-uram suttogásait.</p>
<p>Jaj lesz szegényeknek, ha haza kerülnek.</p>
<p>– De nagyon tűzbe hozta férjem uramat a grófnő közelléte, kezdé
Katicza asszony.</p>
<p>– Hát hiszen én nem álltam be néma barátnak! felelt rá Dusi
pajtás. – Az egy magas miveltségü persona. Milyen szépen tud
zongorázni!</p>
<p>Zongorázni pedig Katicza asszony nem tanult.</p>
<p>Melodiána egészen skandalizálva volt a fölött, milyen
bensőséggel dült oda Bebus Katicza asszony székének a karjára,
mikor vele beszélt. Nagyfoku botrány volt.</p>
<p>– No hát mit beszéltem vele? Azt kérdeztem tőle, hogyan teszi el
télire az eczetes uborkát, hogy az olyan keményen megmarad. Hát
magától csak nem kérdezhetek ilyet.</p>
<p>A grófné pedig csupa gyászindulókat és operai haldokló finálékat
zongorázik Stefi pajtás előtt. Ez a szemrehányás, kottákban
kifejezve, a miért a szép énekesnőnek oly feltünően udvarolt az
ebéd fölött.</p>
<p>– Haj! haj! – sóhajtozik erre válaszképen Stefi. – Hát még
elénekelve milyen szépek ezek a dalok!</p>
<p>Elénekelve! Hát lehet-e ennél kegyetlenebb sértés egy asszonyi
szivnek?</p>
<p>No de megállj! Ha te úgy, én is úgy! <span class=
"pagenum"><a name="Page_151" id="Page_151">-151-</a></span></p>
<p>Következett a harmadik vasárnap, a harmadik ebéd.</p>
<p>Természetesen ismét új öltözet minden részről. A nélkül ez nem
megy.</p>
<p>Stefi felesége ki akart tenni magáért. Ő a két extremum mellett
a középutat választá. Meg akarta mutatni, hogy ő is ért a
konyhamüvészethez, azért ha nem született is szakácsnői koronával a
homlokán. Már egy nappal a lakoma előtt elkészitett minden
eltartható ételeket s egyebekre nézve is kellőleg ellátta magát. A
levesbe csak a Liebig-féle huskivonatot kellett betenni, hogy
tökéletes legyen; a pecsenyéről csak az aspik-körözet hiányzott; s
a szulcznak csak meg kellett még fagyni; más hibája nem volt. Még
azt is megakarta mutatni, hogy fánkot is tud külömbet sütni a
Katiczánál, – a szakácskönyv utasitása szerint. Egész nap be volt
kötve a feje.</p>
<p>Az az előnye volt Katicza fölött, hogy a míg annak déli egy
órakor kellett készen lenni az ebéddel: ő neki délutáni öt óráig
volt hozzá ideje.</p>
<p>A vendégek együtt voltak már és éheztek. Öt órán túl «a nép
haragja nagy»!</p>
<p>Bebus nyugtalankodott. Mért nem tálalnak már? Mi nincs még
készen?</p>
<p>Végre kisült az állapot!</p>
<p>Délelőtt elfelejtettek kenyeret hozatni, s épen a pékek
sztrájkja volt napirenden. Délután nem lehetett se kenyeret, se
zsemlyét kapni. Az inas két orája, hogy odajár kenyeret hajszolni.
Végre kitalálta az okosságával, hogy legjobb lesz a speczerájos
boltból felvásárolni a vegetáriánusok számára készült
Graham-czipókat, meg az utczán árult sóspereczeket, ezeknek a
közvetitésével végre megkezdődött az ebéd.</p>
<p>Csakhogy a nagy várakozás miatt a levesek el voltak főve, a
sültek el voltak égve, a tészták össze voltak esve. A versenyre
szánt fánkok két darabba voltak válva, úgy, hogy Katicza azt mondta
róluk a házi asszonynak:</p>
<p>– Kedvesem, hidd el, hogy ezek a fánkok, fánknak <span class=
"pagenum"><a name="Page_152" id="Page_152">-152-</a></span>
tökéletes talkedlik: hanem talkedlinek tökéletes fánkok.</p>
<p>A szulczok ellenben elolvadtak, úgy, hogy azokba pereczet
lehetett aprítani s úgy felkanalazni.</p>
<p>Az egész lakoma – a pékek sztrájkja miatt – nagyon rosszul
sikerült.</p>
<p>Ilyenkor pedig kitünik az asszonyok összetartása.</p>
<p>Nincs rá eset, hogy egy nő fitymálja a másiknak megbukott
főzeményét. Ellenkezőleg, siet mindegyik eltakargatni az észrevett
hibát s a szomszédjának a figyelmét másfelé terelni. Ebben az
egyben van közöttük valami szent álliánsz. A nők soha nem mutatják
magukat oly szeretetreméltónak, mint egy megáporodott lakoma
alatt.</p>
<p>Most már ők udvaroltak a szomszédjaiknak.</p>
<p>A harmadik ebéd után hazatérve, már a férjek tartották otthon a
gárdina-szónoklatokat.</p>
<p>– Hallja kedvesem; a mi sok, az már sok!</p>
<p>– Megbocsásson barátném, de igazán vaknak kellene lennem, ha nem
látnám, a mik körülöttem történnek.</p>
<p>– Asszony! Azt mondom, hogy minden türelemnek megvan a
határa!</p>
<p>És most a Dusi, Stefi, Bebus pajtás többé fel sem jár a klubba;
hanem otthon ül és őrzi a feleségét, – a másik kettő ellen.</p>
<hr class="tb" />
<p>Csak nem jó a körtefának egy évben másodszor is virágzani!</p>
<hr class="chap" />
<p><span class="pagenum"><a name="Page_153" id=
"Page_153">-153-</a></span></p>
<h2>MAJMUNA, AZ ÁLOMTÜNDÉR.</h2>
<p class="center">(Mese).</p>
<p>Egyszer járt itt a mi vidékünkön egy nagyon kegyes török hodzsa
onnan hátulról Mezsopotámiából. A Budán eltemetett török szent
Gül-Baba sirját jött meglátogatni.</p>
<p>Egy garast sem hozott magával s egy szót sem tudott más nyelven,
csak törökül.</p>
<p>Azért mégis szépen elért a czéljához, keresztül koldulta magát
az országon.</p>
<p>Azoknak, a kik alamizsnát adtak neki, hosszu papirszeleteket
osztott, a mikre áhitatos mondások voltak irva török betükkel.</p>
<p>Én egy forintot adtam neki: ezért aztán a számomra ki is kereste
a legjobb czéduláját, a mire három sor volt irva.</p>
<p>Minthogy azonban én sem irni, sem olvasni nem tudok (már mint
törökül), tehát rám nézve egészen holt kincs volt ez az irás.</p>
<p>Egyszer azonban támadt a magyarok közül egy tudós férfiu, a
kinek bizonyosan a baziliskus nyalta meg a fülét, mert minden
török, persa és arabs szót megértett.</p>
<p>Ennek megmutattam a hodzsától kapott czédulát; ő aztán leolvasta
nekem róla az egész reczeptet, mely szólt eképen:</p>
<p>«Ha este lefekvés előtt megrágsz a szádban a zápfogaiddal három
keserü mandulát, hát akkor téged Majmuna, az álomtündér bevezet a
Mahomed paradicsomába.» <span class="pagenum"><a name="Page_154"
id="Page_154">-154-</a></span></p>
<p>Hát már ilyen olcsó belépti dij mellett ki ne akarna bejutni egy
ilyen dicső mulatozási helyre.</p>
<p>Én bizony elköltöttem a három szem keserü mandulát.</p>
<p>Alig hunytam le a szememet, már ott volt előttem Majmuna, az
álomtündér. Mindgyárt ráismertem a nagy denevérszárnyairól, a mik
egyik láthatártól a másikig érnek. Felültem a hátára. Hetet csapott
a szárnyaival, a hetediknél aztán már ott voltunk a hetedik
égben.</p>
<p>Az öreg Mahomed próféta maga ült az ajtóban s szedte a belépti
dijat. Tőlem is követelte az egy dénárt arab értékben.</p>
<p>A Majmuna tündér odasugott neki a fülébe: «Ingyenjegyes!
Reporter.»</p>
<p>Erre a proféta levette előttem a turbánját s azt mondta, hogy
«Szelim alejkum», a mi annyit jelent törökűl, hogy szabad
belépni.</p>
<p>A Majmuna elkisért mindenüvé a nagyszerüen berendezett
édenkertben s megmutogatott mindenféle csodákat. Láttam
trombitafuvó elefántokat, és szónokló majmokat.</p>
<p>Mondtam a kalauznak, hogy ez nekem már mind nem ujság, láttam én
már odahaza a földön külömb trombitáló elefántokat és szónokló
majmokat: lépjünk be a paradicsom közepébe.</p>
<p>«A Tubafa alá?»</p>
<p>«Igenis oda.»</p>
<p>Tanultam ám én annyit a török katekizmusból, hogy mindenkinek, a
ki a Tubafa alá eljut, azonnal osztályrészül adatik hét bájos
tündér, a kiket a törökök úgy hinak, hogy «hurik».</p>
<p>Egyet lökött rajtam Majmuna s azzal ott voltam a Tubafa
alatt.</p>
<p>Terített asztal vár rám, megrakva mindenféle csemegékkel és
italokkal.</p>
<p>Csakhogy az álomételektől az ember nem lakik jól s az álomban
bevett italoktól még szomjasabb lesz. <span class=
"pagenum"><a name="Page_155" id="Page_155">-155-</a></span></p>
<p>Végre bübájos zene hangjai mellett megjelent az első tündér, a
ki számomra volt rendeltetve.</p>
<p>Szépnek szép volt; csakhogy nem volt több hét esztendősnél.</p>
<p>Rákezdett a tiszteletemre valami török rigmust, a minek nem
akart vége szakadni: úgy hadarta, mint egy szélkelep. Látszott,
hogy iskolába jár már.</p>
<p>– Hagyd el, hugám! Majd mondd el a végét tiz esztendő mulva!
Nesze egy czvibakk; dugd be vele a szádat. Hadd jőjjön a másik!</p>
<p>Erre csak előpattant, mintha egy «musa enséte» bimbóból ugrott
volna ki a második péri.</p>
<p>Ez már tánczosnő volt. Csörgős dobot vert. Csakhogy ez még
kisebb volt: nem több hat esztendősnél.</p>
<p>A harmadik tündér meg még fiatalabb volt egy évvel a másodiknál:
ez már csak öt éves lehetett. Ez pedig énekesnő volt. De milyen
vékony hangon csiripelt!</p>
<p>A negyedik zenéhez értett, de ez már csak négy éves volt.
Szörnyü szép volt, a mint egy nádsípon tilinkózott.</p>
<p>Mi lesz ebből, ha ez így megy visszafelé?</p>
<p>S csakugyan úgy lett.</p>
<p>Az ötödik volt három éves: ez virághintő tündér volt.</p>
<p>A hatodik aztán már csak járszalagon tipegett elém s nem tudott
egyebet mondani, mint azt, hogy «baba» s a kezefejével törülte a
pisze orrát.</p>
<p>A hetedik meg épen pólyástul együtt gurult oda. Ennek
szerencsére czuczli volt a szájába dugva, nem kiabálhatott.</p>
<p>– Jaj barátom, Majmuna, kiálték. Nem tudtam én, hogy a Mahomed
paradicsoma Fröbel-kert. Vigy engem innen haza! Nem jöttem én ide
huri-kisdedóvót alapitani.</p>
<p>– Hát mit akarsz? förmedt rám Majmuna. A huriknak is kell
egyszer gyermekeknek lenni. Minden fa elébb virágot terem, azután
éretlen gyümölcsöt. <span class="pagenum"><a name="Page_156" id=
"Page_156">-156-</a></span></p>
<p>– No hát hozz ide, majd mikor megérnek a gyümölcsök.</p>
<p>– Legyen a te kivánságod szerint! – Azzal hazahozott a
Majmuna.</p>
<p>Másnap lefekvés előtt megint elfogyasztottam a három szem keserü
mandulát, melynek bűvös hatása alatt a Majmuna álomtündér ismét
megjelent előttem s vitt, a hátára véve, a Mahomed
paradicsomába.</p>
<p>A próféta ezuttal a bejáratnál tombola táblácskákat is árult.
Azt is ajándékba kaptam tőle. Ez mindenütt kijár a
reportereknek.</p>
<p>– Hanem aztán tisztességesen referálj a paradicsomról! kiáltott
utánam a próféta. Valami skandalózus dolgokat ne tégy a referádába,
te «tintásujju!»</p>
<p>– Mit gondolsz? próféta! Nem is tudnék, ha akarnék sem! Még ha
látnám, sem látnám meg aztat.</p>
<p>Majmuna vitt megint a Tubafa árnyékába.</p>
<p>Az ám a nagy fa! Minden eddig megdicsőült muzulmánnak a lelke
elfér alatta.</p>
<p>– Czimborám! mondék Majmunának; aztán mit lehet ezen a tombolán
nyerni?</p>
<p>– Mit lehet nyerni? A Mahomed paradicsomában? Hát mit lehetne
itt mást nyerni a tombolán, mint bájos tündéreket, hurikat és
périket. Négy darab lesz ma kijátszva, még pedig a javából.</p>
<p>– Az már jó! De hát ha ezeket úgy játszszák ki lutrizva, hogy
csináljak én a magam egy szál tombola tábláján treffert, mikor egy
biliom müzülmán lutriz együtt velem.</p>
<p>– Csak te légy nyugodt a magad dolga felől. Te fogod csinálni a
ternót is, a quaternót is, a quinternót is, meg a tombolát is.</p>
<p>– De hát hogy történhetik meg ilyen csoda?</p>
<p>– Hát azért vagyok én csodatévő tündér. Hát nem én vagyok-e a
lutrizóknak patronusa? Nem én diktálom-e a számokat, a miket be
kell rakni? Nem forgatja-e minden igazhivő az «Álmos Könyvet» a
kezében? <span class="pagenum"><a name="Page_157" id=
"Page_157">-157-</a></span></p>
<p>– Csakhogy én nem vagyok Álmos Könyvben hivő.</p>
<p>– No hát megmondom neked az igazat; de el ne árulj, mert akkor
mindnyájunkat becsuknak. Hát látod ott azt a szerencsekereket?
Úgy-e hogy rézből van az egész hordó? Ezen nem lehet keresztül
látni, hogy a sorshuzó árvagyerek megeszelhesse a barnább tokokat a
világosabbaktól. Nagyobb igazság kedvéért még be is van kötve a
gyermek szeme: semmit sem láthat. Azért mégis azt a hat számot kell
neki kihuzni, a melyiket én kivánom, hogy az én táblámon minden
nyereményt elkaparítson.</p>
<p>– No ennek a titkára igazán kiváncsi vagyok.</p>
<p>– Hát tudod: én, meg a szerencsekerék-forgató, meg a sorshuzó
árvácska egyetértünk. A szerencsekerékbe a számrejtő ezüst tokokat
a próféta és valamennyi irástudója szemeláttára töltik be; az
árvahuri egész vállig mezitelen karral nyul bele a korongba s úgy
huzza ki a számot. Az én barátom, a Szemkics-Ali azonban azt a hat
ezüst tokot, a mikben az én számaim vannak, külön megmelegítette a
takaréktűzhelyen. A bekötött szemü gyermek aztán addig kotorász a
tokok között, a míg egy meleg tok akad a kezébe. S ilyenformán
kiszedi őket egymás után minden boszorkányság nélkül.</p>
<p>– Gyönge, de jó! No ezt megpróbáljuk, ha egyszer Temesvárra
megyünk.</p>
<p>– De aztán ki ne kotyogd: mert hűvösre jutunk.</p>
<p>– Álmomban sem fogom kibeszélni.</p>
<p>– Aztán a nyereményen megosztozunk. Egy negyedrész az enyim, egy
a Szemkics-Alié, egy az árvagyermeknek jut: a negyedik marad
neked.</p>
<p>– Igen helyes.</p>
<p>(Különös az, hogy az ember hogy szeret álmában csalni,
lopni!)</p>
<p>Csakugyan úgy ment a sorshuzás, a hogy a Majmuna megmondta.</p>
<p>Az én táblámon nagy hirtelen meglett a ternó.</p>
<p>Itt jön a numero I-es nyeremény! <span class="pagenum"><a name=
"Page_158" id="Page_158">-158-</a></span></p>
<p>A szerencsekerék mellé volt felállítva egy olyan furcsa állvány,
a minőt látunk a vasuti folyosókon: felül van rajta egy óramutatós
számtányér, alatta egy oroszlánfej. Ha az ember feláll a zsámolyra
s aztán annak az oroszlánnak a szájába becsusztat egy tiz
krajczárost: a mutató rögtön megjelöli, hogy hány kilót nyom az, a
ki a zsámolyon áll.</p>
<p>Az én nyereményemet is arra állították fel.</p>
<p>Allah ekber! Itt kilóval mérik a tündéreket!</p>
<p>S ugyan volt rajta mit mérni! Hatalmas átméretü termet volt; a
karjai és vállai emlékeztettek azokra a kőből faragott hölgyekre, a
kik az Andrássy-uton a kapubejárat fölött tartják a hatalmas
erkélyt.</p>
<p>A mérőgép kilenczvenkét kilót mutatott.</p>
<p>– No barátom, Majmuna: ez legyen a te osztalékod. Mégis
szeretném tudni, hogy hány esztendős lehet ez a tündér?</p>
<p>– Az ilyen kérdésért ugyan ki szokták dobni az embert a
paradicsomból; de neked mégis megsughatom, hogy ez bizony épen
kukoriczakapáláskor mult negyven esztendős.</p>
<p>– A legszebb kor egy tündérnél. De reménylem, hogy az ez után
következő nyereményekben fokozatos korengedély észlelhető?</p>
<p>– Minden bizonynyal. Még pedig lajstromok szerint: öt-öt éves
ugrásokkal.</p>
<p>– Már így szeretem!</p>
<p>A minapi praxisból tanulva, kiszámítám, hogy ha hátrafelé megy a
korfokozat, akkor a quaternós lesz harminczöt tavasznak örvendő:
ezt hagyom a Szemkics-Ali barátomnak; a quinternós leszáll
harminczig: ez épen jó lesz mamának a kis árva számára; a negyedik
aztán megáll a huszonöt évnél: no ezzel már lehet nekem szóba
állani.</p>
<p>Az ám! Csakhogy nem lefelé haladt a fokozódás, hanem fölfelé. A
quaternóra, quinternóra mind egyre nyomatékosabb <span class=
"pagenum"><a name="Page_159" id="Page_159">-159-</a></span>
termetek állottak a mázsálóra; a mutató százöt, százhusz kilót
mutatott, míg végre a tombola, a főnyeremény elérte a százötven
számot. Ment volna az a mutató még tovább is; de már nem volt több
szám az óralapon.</p>
<p>Ez már aztán tökéletes egy alak volt! Épen olyan széles, mint a
milyen magas; a szemei nem látszottak ki az orczájából s a szája
nem keresztben, de hosszában állt, a hogy a két arczdomb
összeszorítá. A két kezét nem tudta elől összetenni s a markait
ökölre szorítani. És mikor megindult járásra, duczokkal kellett
megerősíteni a paradicsomnak a pádimentumát, hogy keresztül ne
szakadjon alatta. – S ez mind az enyim.</p>
<p>– No barátocskám, választhatsz; sugá gonoszul mosolyogva a
Majmuna tündér.</p>
<p>– Bomolj meg a profétáddal együtt! Nem ilyennek képzeltem én a
hurikat a Mahomed paradicsomában.</p>
<p>– Hát mit gondolsz? A hurik is meghiznak; mert nagyon sok
czukorsüteményt esznek. Te kivántad az érett gyümölcsöket. Az
Izrafil tud eligazodni a te eszeden. Kell? Nem kell?</p>
<p>– Csak tartsd magadnak! Addsza a returbilétet! Hadd menekülök
innen! La illah, il Allah, Mohamed razul Allah!</p>
<p>Hejh de örültem, mikor megint itthon lehettem a biztos jó
földön.</p>
<p>Soha többet keserü mandulát éjszakára!</p>
<hr class="chap" />
<p><span class="pagenum"><a name="Page_160" id=
"Page_160">-160-</a></span></p>
<h2>HEJ MIKOR MÉG MI ZÖLDEK VOLTUNK!</h2>
<p>Könnyü most innen a szürke szakáll közül morgolódni a tüzes
menykő fiatalságra! – De hát mikor mi zöldek voltunk! Meg azok, a
kik még nálunknál is vénebbek!</p>
<p>Emlékeztek még arra a volt miniszterelnökünkre, a ki azt mondta
a parlamentben, hogy nem tehet róla, ha az ellenzék bizonyos zászló
láttára «megbokrosodik». Az volt ám a legény a talpán, mikor még
fiapolitikus volt!</p>
<p>A harminczötödiki országyülés alatt királykoronázást láttunk
vala «fő» Pozsony városában. (Buda még akkor csak vár vala: Pest
pedig csak emporium.) V. Ferdinándot koronázták vala meg, még atyja
életében, Szent István országai királyának.</p>
<p>A fényes ünnepségeket berekeszté volt egy nagyszerü
tánczvigalom, melyet a főlovászmester rendezett. Ezer viaszgyertya
világítá be a szőnyegekkel feldiszített termeket s a fényözönben a
sok őszi dísz-mente, tarkítva a főherczegek, tábornokok, a külföldi
nagykövetek egyenruháival, s a főrangu hölgyek brilliántos
toilettjeivel; a buffetben minden, a mi csak jó és drága: még
Gefrorenesz is volt!</p>
<p>Hanem egy dolog hiányzott, a mi nélkül nem igen tartatódik
tánczvigalom. – Nem volt muzsikus. – Nem volt czigány.</p>
<p>Hát hová lettek légyen a czigányok? A hires Bagó Jóska bandája,
a kinek hetedhét országban párja nem volt sehol? A kit az Alföld
küldött fel Pozsonyba a diæta tartamára. <span class=
"pagenum"><a name="Page_161" id="Page_161">-161-</a></span></p>
<p>Hát az a hiba esett meg, hogy a főlovászmester, túlságosan nagy
loyalitásból úgy megválogatta, hogy kinek küldjön meghivókat az
országgyülési fiatalság közül, hogy valamennyi szabadelvü fiatal
ember, mind kimaradt.</p>
<p>A 35-iki szabadelvü országgyülési fiatalságnak a lumene volt
báró Wenkheim Béla.</p>
<p>Nagy volt a felháborodás a liberalisok részéről; s annál nagyobb
a visszatromfolás! – Wenkheim Béla a bál napjára lefoglalta a hires
gyulai czigánybandát, s a mellőzött fiatalság ugyanarra az estére
rendezett a «Zöld Fában» nagyszerü dinomdánomot.</p>
<p>Mit volt mit tenni. A főlovászmester kénytelen volt előszedetni
a német szinház zenekarát s annak a gyékénykákás czinczogása
mellett tartani meg a fényes udvari bált.</p>
<p>A tüzes fiatalság pedig az alatt vigan mulatott a vendéglőben a
pompás czigányzene mellett.</p>
<p>Éjfél tájon, a pohárköszöntők sorában Wenckheim Béla egy
indítványnyal állt elő.</p>
<p>– Urak! Eddig mulattunk magunknak. Most mulassunk másnak.
Menjünk oda, bandástul, a hol a főméltóságok sirva vigadnak az
átkozott rossz muzsika mellett, huzassunk nekik egyet, –
irgalomból.</p>
<p>Az indítvány köztetszésre talált; a jurátusok felkerekedtek s
igazán «bene sonantibus» felvonultak a bálterem elé s ott az utczán
rázendíttették a «Bihari kesergőjét».</p>
<p>Odafenn a teremben rögtön elhallgatott a cseh muzsika s az
erkély megtelt báli közönséggel. A zene alatt lerohant a teremből
az egyik bálrendező, egy fiatal aranykulcsos, s elkezdett szépen
könyörögni Wenckheimnak:</p>
<p>– Adjátok ide a bandátokat, csak egy nótára: hadd hallja meg ez
az idegen nép, hogy milyen az igazi magyar zene! Látjátok, ánglusok
is vannak itten.</p>
<p>– Jól van! Egy nótára átengedem a bandámat. Hanem aztán
visszaereszszétek. Monda Wenckheim Béla. <span class=
"pagenum"><a name="Page_162" id="Page_162">-162-</a></span></p>
<p>De biz azok nem eresztették vissza. Csakhogy megkaphatták a
czigányt! Elébb elhuzatták odafenn a «Ruzicska andalgóját», azután
a «Svihrovai nótát», majd a «Lavotta indulóját».</p>
<p>A nemes fiatalság csak várt azalatt odakünn az utczán. A
juratéria zugolódott; «ez már nem illik: ez visszaélés! Ez
valóságos Kohlmarkt!»</p>
<p>Nem volt elég. Még egy mazurkát is rákezdtek odafenn a
főméltóságok s tánczra lendültek rajta. Ez már «gravamen!»</p>
<p>– De már ezt nem türjük! kiálta Wenckheim Béla. Majd igazságot
teszek én itt mindjárt!</p>
<p>Azzal felrontott a bálterembe; azon módon bokáig sárosan. A
teremajtóban megállt; odakiáltott a czigányprimásnak:</p>
<p>– Jóska! Ácsi! Gyere haza!</p>
<p>Azzal a czigányprimás szépen keresztül dugta a nyirettyüjét a
hegedü hurjai alatt, leszállt az emelvényről s ott hagyta az egész
európai concertet, a félbenmaradt mazurkával együtt. Ment a
Wenckheim Béla hivására – vissza a «Zöld Fába».</p>
<p>Az illustris tánczosok ott maradtak a bálterem közepén, s
várhattak, míg a cseh orchestrum megint elfoglalta a tribünt, s
folytatta, a hol a czigányok elhagyták.</p>
<p>Ez bizony nagy affront volt; elvinni a zenekart az udvari
bálból! De hát disciplinaris uton nem lehetett megtorolni. A
jurátusok contractuális jogon birták a czigányokat; Wenkheim Béla
pedig aviticus jogon, mert az ő czigányai voltak Békés Gyuláról, –
hogy pedig via facti hajtották végre a reoccupatiót, erre ősi
Tripartitumunk szabadságot ad a magyar nemesnek.</p>
<p>Lovagias uton kellett elégtételt venni.</p>
<p>Másnap az aranykulcsos secundánsai megjelentek a szabadelvü
fiatalság kávéházában s hozták a kihivási kartellt. Párbaj egy szál
kardra: a mig csak vér nem foly. <span class="pagenum"><a name=
"Page_163" id="Page_163">-163-</a></span></p>
<p>Wenkheim Béla felajánlotta magát az elégtételadásra; de arra azt
mondták a kihivók, hogy ők nem egy ember nevében jönnek egy
emberhez, személyes sérelmet megtorolni; hanem egy megsértett
testület: a báli közönség nevében kérnek elégtételt az egész
megsértő testülettől. A hogy ilyen alkalomnál szokás, sorshuzás
dönti el, hogy kik legyenek a két corporatio viadorai. – El lett
fogadva a modalitás.</p>
<p>A szabadelvü fiatalság urnájából Csunkó Náczi neve került
elő.</p>
<p>Az is karakán fiu volt; szatmári csemete: onnan az ecsedi láp
mögül. Nojszen jól jártál aranykulcsos! Csak hozd ide azt a
pulidert!</p>
<p>Wenkheim Béla pedig felajánlotta magát secundánsnak.</p>
<p>Még az nap kellett megesni a bajvívásnak: természetesen ebéd
után. (Ki a bolond verekedik éhomra?)</p>
<p>Miután mind a két bajvívó kellő kurázsit ivott magának: elvitték
őket nagy kisérettel a párbaj szinhelyére.</p>
<p>Az volt a «dictatura».</p>
<p>A «dictatura» szót azonban nem kell úgy venni, mintha onnan
kormányozták volna az országot erőhatalommal; hanem egy hosszu
szobát neveztek így a pozsonyi országházban, a hol a nemes
fiatalság az országgyülési tudósításokat körmölte a maga vármegyéje
számára – dictandó. Itt dolgoztak ők két sor asztal mellett, a
diktátor «Szuszurka» commandója alatt.</p>
<p>Ezt az irodavezért pedig azért hitták ilyen furcsa névvel, mert
ő találta ki az eddig használt interpunktiók: punctum, comma,
semicolon, stričla stb. helyébe a magyar elnevezéseket: a pont neve
lett «szurka», a kettősponté pedig «szuszurka». Rajta is száradt az
a név örökre a mesterén.</p>
<p>A dictaturában szépen helyet szorítottak az ordaliának, az
asztalokat félretolták, a kalamárisokat az asztal alá rejtették, a
gyertyatartókat a kályha vállára rakták; a <span class=
"pagenum"><a name="Page_164" id="Page_164">-164-</a></span> kályhát
pedig biztosították székekből alkotott sánczczal, hogy a viaskodók
be ne döntsék.</p>
<p>Akkor aztán a kezükbe adták a kardokat: «előre! Isten
nevében!»</p>
<p>Jó két insurrectionalis fringia volt.</p>
<p>A secundánsok felálltak az asztalokra kétfelől, mert másutt nem
volt a számukra hely a keskeny szobában, s onnan tartották a
törvényt a perdöntő párbajban.</p>
<p>Nagyon szép duellum volt az! Egyszer a Náczi szorította az
aranykulcsost az egyik ajtóig; másszor meg a kamarás emberelte meg
magát s ő verte vissza a Náczit a másik ajtóig. A kardok csattogtak
rettenetesen. De vér csak nem akart folyni.</p>
<p>A secundánsok biztatták a feleiket erősen.</p>
<p>– Ne a kardjaitokat vagdaljátok össze fürésznek! Rivalt rájuk
Wenkheim Béla. Oda üssetek, a hol elevenjére találtok.</p>
<p>Erre aztán Csunkó Náczi egy hatalmas csapásra kapta föl a
kardját; de a helyett, hogy az aranykulcsost hasította volna
kettőbe, az asztalon álló Wenkheim Bélának a lábikráját szurta
keresztül a kard hegyével.</p>
<p>– No urak! kiáltá Wenkheim Béla: most már folyik a vér! Ha
megelégesztek az én véremmel, akkor elég van téve a
becsületnek.</p>
<p>S a vívó felek megelégedtek a secundáns vérével s azzal ki lett
adva az itélet, hogy a differentia lovagias uton elintéztetett.</p>
<p>Wenkheim Bélának a sebét a hirtelenében előkerített borbély
aztán összevarrta, bekötötte. Azt mondták rá, hogy katona
dolog.</p>
<p>A vitézi bajvívást természetesen «magnum áldomás»-nak kellett
berekeszteni a «három kapásnál». Wenkheim Bélát oda is magukkal
vitték az ifju óriások; – az az egy kis seb szóra sem érdemes,
kivált a lábszáron! Hiszen megirta azt a dicső emlékü erdélyi
költő, Zeyk, hogy: «minden ember térdig ember: azon alul «láb».
<span class="pagenum"><a name="Page_165" id=
"Page_165">-165-</a></span></p>
<p>Ott azután víg poharazás közt helyreállt a kutyamacska barátság
az ellenkező elvű fiatalság között: éjfél vetette őket haza. A
conservativ ifjak nem külömben valának berugva, mint a liberálisok.
Karöltve s az egész utczát elfoglalva vonulának be a belvárosba,
hatalmas énekléssel ébresztve fel a nyugvó keresztyéneket. (A
zsidók a Schlossbergen laktak mind.)</p>
<p>Ha még csak az éneklésnél maradtak volna! De a berugott
aranykulcsos azt a tréfát követte el, hogy minden házkapun
becsengetett s a két secundánsa: egy præsumtiv örökös főispán s egy
herczegi majoresco, fütykössel döngette végig az
ablakredőnyöket.</p>
<p>Wenkheim Béla, mint aféle plezuros katona, Csunkó Náczi vállára
támaszkodva baktatott leghátul.</p>
<p>Egyszer aztán egy felháborított húsfüstölő mester kirohant a
házából hat hentes legényével a csendháborításra.</p>
<p>Utczu, futásra vette a dolgot az egész társaság, az aranykulcsos
legelől.</p>
<p>Csunkó Náczi is elővette a jobbik eszét: «szégyen a futás, de
hasznos»; s lába közé kapta a széles utczát. Wenkheim Béla maradt
leghátul a keresztül szúrt lábával. Őt azután tetejébe még jól el
is döngették a hentesek.</p>
<hr class="tb" />
<p>Akkor beszélte el ezt az adomát előttünk a clubban a
miniszterelnök, mikor egy zajos hajczihő alkalmával szomorú
lamentót csináltunk a mai fiatalság fölött.</p>
<p>– Hagyjátok el! Hát mikor mink zöldek voltunk!</p>
<hr class="chap" />
<p><span class="pagenum"><a name="Page_166" id=
"Page_166">-166-</a></span></p>
<h2>SOHA SEM EGYEDÜL.</h2>
<p>Előre örültem annak a napnak, a mikor mi (mint Kisfaludyak) Tóth
Lőrincz félszázados ünnepét meg fogjuk ülni.</p>
<p>Én nagyon szeretem Tóth Lőrinczet. Nemcsak azért, hogy látok
magam «előtt» egy nálamnál tíz évvel idősebb és mégis fiatal
embert, hanem különösen azért, mert ő volt az életemre nézve az, a
mi a klasszikus korban a fátum, a kálvinistáknál a prædestinatió, a
mohamedeseknél a kizmet.</p>
<p>Mikor legelőször láttuk egymást Komáromban, én kilencz esztendős
voltam, ő tizenkilencz. Ő már akkor a tudóstársaság babérkoszorúját
viselte, drámája a száz aranyas pályadíjjal lett kitüntetve. (Akkor
még a száz aranyat ezüst billikomban adták a szerzőnek.) Hejh, de
szép nyalka legény volt! Hozzánk is ellátogatott, tartottuk a
rokonságot. Apám odaállított eléje. Neki is van egy fia, a ki már
verset ír. Lenczi akarta azt látni. Előadatták azt velem. Egy, az
utczán kiabáló, félbolondra irott vers volt: nyolcz soros. Tóth
Lőrincznek tetszett, elhozta magával Pestre s egy hét mulva
megjelent a versem a Jelenkor Társalkodójában, alányomatva
authenticusan: «irta Asvai Jókay Móricz, kilencz esztendős,
Rév-Komáromban.»</p>
<p>Ez volt az eljegyzésem a múzsával. Dehogy múzsa! Czigányasszony!
Bohéme! Ezzel lett a sorsom megpecsételve, hogy soha sem lesz
belőlem jurium direktor! De hát nem bántam meg, még most is
szerelmes vagyok belé. S ehhez a mennyei hölgyhöz engem a Tóth
Lőrincz előttem világító példája vezetett. <span class=
"pagenum"><a name="Page_167" id="Page_167">-167-</a></span></p>
<p>Hát azért örültem előre annak a jubileumnak.</p>
<p>Ki is fundáltam magamban egy áldomást az ünnepélyes lakomára, a
miben ilyenforma ötletek voltak:</p>
<p>«Mai nap már harmadszor űljük meg Tóth Lőrincz ötven éves
jubileumát. Így van ám az, mikor valaki polygamiában él a
múzsákkal. Hol az egyik, hol a másik követeli az aranylakodalmát.
Kivánom, hogy még Themissel is megülhesse (sokat nem akarok
mondani), de legalább is az ezüst menyegzőjét.»</p>
<p>Majd kiczifráztam volna én ezt szépen.</p>
<p>Hanem hát egyszerre csak meglep egy nyughatatlan torokfájás,
épen a jubileum délutánján s ez annyira rámkap, hogy már az
ünnepélyre is csak nagy borzongva mentem el, de a lakomáról el
kellett maradnom s nagy vert had módjára hazabandukolnom.</p>
<p>Otthon pedig senki sem várt már rám. A gyermekeim elmentek
hangversenybe. Most ott lakom az ő házukban. (Az is rendkívüli eset
ám, hogy egy vén poéta számára a fiatal piktor vő építsen házat.) A
Gábor diáknak, meg a szakácsnénak, meg a szobaleánynak mind
szabadságot adtunk ez estére, hisz úgy volt, hogy én sem kerülök
haza éjfél előtt.</p>
<p>Most azután egyes egyedül voltam az egész házban. Minden ajtó
kulcsát magammal hordom, bejöhetek kérezkedés nélkül.</p>
<p>De hát vagyok én valaha egyedül? Soha sem! Először itt vagyok
én, az úr (magam az öreg), a ki parancsol; azután megint itt vagyok
én, a szolga (magam a legény), a ki szót fogad.</p>
<p>Azt mondom, hogy nincs annál nagyobb uraság, mint mikor az ember
maga szolgálja ki magát. Az a hatalmas ember, a ki senki
szolgálatára nem szorul.</p>
<p>Hideg van a szobámban, a hátam borzong, a torkom éget. Mi ez
rajtam? Influenza? Ismerem már. Tavaly is volt. Hideg is van, sötét
is van a szobámban. Sebaj! Majd segítek raja. Sötétben is rátalálok
az orvosságos palaczkomra. <span class="pagenum"><a name="Page_168"
id="Page_168">-168-</a></span> Bizony nem is antipyrin ám, hanem
kegyetlen cognac. Egyet húzok belőle. Ohó! Ez nem tréfál! gondolja
az én bajom s alább hágy a dideregtetéssel.</p>
<p>Aztán begyujtok a kandallómba. Pompás kandallóm van! Teljes
életemben ez volt a vágyaimnak az utópiája: egy kandalló. Most már
megvan. Az Árpád fiam fundálta ki. Nincs olyan senkinek! Egy percz
alatt lobog benne a tűz. Én odahúzom eléje a karszékemet s
gyönyörködöm a lángokban, a mik a pattogó bükkfahasábokat
körülnyalják.</p>
<p>Nincs olyan szép gondolatja a teremtésnek, mint ez, a mi épen
mindent elemészt: a láng! Micsoda virágágy! A napraforgók és
tulipánok szirmai, a zegzugos akánthuszlevelek, meg az «égő
szerelem», a tűzliliomok kelyhe, hát az a sok fénylő ranunkulus!
Amott lobog egy, ni! a mi kékkel kezdődik, pirossal végződik! Hát
ez a sárkánytaréj, mely haránt lő ki az égő hasábból, s olyan
fehér, mint a napfény. Nagyokat pattog, sistereg, pörlekedik a tűz,
majd összeomlik az égő rakás, szikraözön száll fel a kürtőbe: a
lángok meghaltak; csak a rózsaszin parázs világít végig a szobámon.
Dehogy haltak még meg. Egy-egy tánczoló dæmon kiugrik a parázshalom
közűl s újra világot vet a félsötétben. Előtünnek a tétova fénynél
a megszokott tárgyak. A könyvtáram, a csigáim, az emlékeim. Aztán
meg az a nagy arczkép ott a kandalló mellett. Az előre elköltözött
arczképe. Mind hozzám beszélnek: «ugyan mitől fázol? ugyan mit
dideregsz? Hát nem eleget éltél? Nem kaptál mindenből, a mi csak a
földön megkapható? Szerelemből és bánatból. Dicsőségből és
gyaláztatásból? Mire vársz még? Nézd ezt a nagy bolond könyvtárt!
Tele írtad már. Hely sincs már benne a következőknek, mégis
dolgozni akarsz?»</p>
<p>Igazuk van. Biz én már kitanultam az iskolát végig. Mindent
tudok már.</p>
<p>Hanem hát, valljuk meg őszintén, mentűl öregebb az ember, annál
jobban ragaszkodik az élethez. Mégis szép <span class=
"pagenum"><a name="Page_169" id="Page_169">-169-</a></span> ez a
világ! Kivált mikor az embernek egy ilyen jó kandallója van.</p>
<p>Aztán egy dologra még kiváncsi vagyok, a mit szeretnék meglátni.
Azt, hogy az új országházban hogyan húzzák fel a «lift»-en a
honatyákat a gyülésterembe?</p>
<p>A vége az a kandallózásnak, hogy a borzongás kiáll az
idegeimből, csak a torokfájás marad fenn. Aztán meg az, hogy éhes
kezdek lenni.</p>
<p>Az, hogy vacsorával nem vártak, nem tesz semmit. Sonka mindig
van a háznál. Sonkával és filozófiával minden helyzetet
elfogadhatóvá lehet tenni. Még a boldogult apósomtól hallottam ezt
a bölcs dietétikai mondást: «Csak sonkát egyetek! Nem lesz
hidegetek.» De hát a torokgyuladás! Az ellen meg azt találom az
öregem naplójában feljegyezve, hogy semmi sem használ olyan
biztosan, mint egy pohár jó veres bor. Ha egy nem, akkor kettő.</p>
<p>S az mind kezem ügyében van, itt a mellékkamrácskában. (Nagyon
jól van az én dolgozószobám berendezve.) «Magad uram, ha szolgád
nincs.» (Ezt meg a boldogult nagybátyámtól örököltem.) A
dolgozószobám mellett van mindjárt az étkező, egyszerre meg van
terítve az asztal.</p>
<p>Hanem már enni csakugyan szomorú dolog egymagában az
embernek.</p>
<p>De hát vagyok én valaha magamban? Dehogy vagyok! Csak az
előszoba-ajtót kell kinyitnom s egyszerre itt van a
vendégtársaság.</p>
<p>Hát nem megmondtam?</p>
<p>A legelső a mylord, a ki belép. «Ah god bye mylord!»</p>
<p>Utána jön mindjárt a Yumyum.</p>
<p>És nem várat magára soká a Káffer.</p>
<p>Négyen vagyunk. Mindjárt körülüljük az asztalt.</p>
<p>Azaz, hogy a lord mellém ül le a pallóra, a Yumyum egyenesen az
ölembe, a Káffer pedig fel az asztal végére.</p>
<p>A lord egy gyönyörű szép angol vizsla (a leányom kapta ajándékba
Komáromból), hosszú, selyemsíma veres szőre, nem is szőr ez már,
hanem haj, olyan lompos farka, mint <span class="pagenum"><a name=
"Page_170" id="Page_170">-170-</a></span> egy zászló, okos feje,
értelmes szemei. Lehetetlen, hogy valami elátkozott herczeg ne
lakjék benne.</p>
<p>A Yumyum, az egy angora czicza, hófehér bundája, rózsaszínű
orra, nagy lobonczos farka.</p>
<p>A Kaffer pedig egy valóságos Kaffer kandur, a milyent csak a
muzeumban látni, sötétszürke, fekete sávokkal, a farka vége is
fekete, mint a vadmacskának. Csak hat hónapos még, de már olyan
óriás, hogy attól tartok, mire megnő, jaguár lesz belőle. De a
mellett olyan szelid, mint egy bárány. Széles, okos fejéből két
nagy szem villog elő, fekete karikákkal körözve. Ilyen fejük volt a
templomos vitézek által bálványozott Baffomet-alakoknak. Az ember
szinte érti, hogy az «örök jóságot» nem emberarczban, hanem
macskáéban személyesítették.</p>
<p>Asztaltársaim nagyon jól tudják már a szokást, hogy nálam a
vendég az első. Magam, a gazda, vagyok az utolsó. Előbb sorba
kinálok mindenkit. Csakhogy ők is illemtudók. Az asztalra föltett
ételhez világért hozzá nem nyulnának. A lord épen vegetarianus. Nem
orthodox ugyan, a húsfalatot nem utasítja vissza, de mindenekfölött
szereti a körtét. S az idén nagyon sok körténk van. A Yumyum pedig
megköveteli, hogy a mit kap, a legapróbb csipetekre legyen
szétdarabolva s a kenyeret csak úgy fogadja el, ha abból morzsányi
galacsinok vannak hengerítve; a Kaffer pedig épen játékszernek nézi
az ételt. Mikor egy sonkafalatot teszek eléje, azt előbb messziről,
hol a jobb, hol a bal kezével megpofozgatja, azután a két kezébe
véve, lapdázik vele s csak nagy kinálgatás után veszi a foga közé,
s akkor azután nagyot ráz rajta és futni hagyja.</p>
<p>Mind a hármat be lehetne sorolni a mértékletességi egylet tagjai
közé.</p>
<p>Igy aztán negyedmagamban csendesen megvacsorálgattam.
Egyszer-egyszer eszembe jutott, hogy ép ebben az órában az én
barátaim milyen vígan csörditik össze a poharaikat az örömlakomán,
szikráznak az élczek, harsog <span class="pagenum"><a name=
"Page_171" id="Page_171">-171-</a></span> az éljenzés; én pedig itt
lakomázok a három néma vendégemmel.</p>
<p>Ejh! Ez nem jó gondolat! Hol vannak az esti lapok? Olvasni
kezdenék, de azt meg nem engedik. A Yumyum alulról czibálja a
hirlapot, a Kaffer meg belelép – in medias res – s ő is olvasni
akarja, hogy mi történt a pártkonferencziákon. Azután nagyokat
prüszköl tőle.</p>
<p>Ki csak nem dobhatom a vendégeimet! Tűrnöm kell az
impertinentiáikat.</p>
<p>Tán ha az íróasztalomhoz ülök, oda nem jönnek utánam.</p>
<p>Dehogy nem jönnek! Ott is együtt akarnak mulatni. A lord a
lábamhoz fekszik, a Yumyum a térdemre kuporodik, a Kaffer felugrik
az asztalomra, azt hiszi, hogy mikor azt a tollat tánczoltatom a
papiron, őt ingerlem a játszásra. A tenyerével kapkod a tollamhoz s
eltörli az irást; utoljára végig nyujtózik az egész iráson s
elkezdi a tintás talpát nyalni.</p>
<p>Van énnekem sok szép kalamárisom, drága emléktárgyak, de azokat
én mind nem használom; egy tíz krajczáros flaskából mártogatom a
tintát. Attól tartok, hogy ez a minden lében kanál Kaffer még
feldönti! Be kell dugaszolnom. No most aztán igazán nem
írhatok!</p>
<p>Tegyünk hát a kandallóra ismét, de most már hátat fordítok a
tűznek. Az átelleni falról néz le reám Petőfi arczképe. Jól talált
kép, olajfestmény, oldalán kard, kezében lant.</p>
<p>«Hej Sándor, Sándor! Ha te azt a kardot fel nem kötötted volna,
most – talán épen ma – a te ötven éves költői jubileumodat innánk
végig! Mennyi verset írtál volna! És milyeneket! Juliád sem ment
volna máshoz nőül… Zoltánod sem züllött volna el a világban… nagy
család ülné körül az asztalodat… te azok közt mint nagyapó – fehér
hajjal, – a legifjabb unokát lovagoltatva térdeden… Házad volna a
körúton a munkáid jövedelméből… Neved a virilisták között…
Képviselője volnál a VI. kerületnek… Pártvezér volnál!… Mért
<span class="pagenum"><a name="Page_172" id=
"Page_172">-172-</a></span> nem maradtál te annak, a mivé az úr
Isten teremtett: költőnek?… Mért romboltad le magadat?… Látod, én
hogy megőriztem a kadáveremet?… S milyen jó dolgom van!… Egész nap
írok… Ha fölébredek, már írok… Két íróasztalom van; ha az egyiknél
meguntam a dolgot, megyek a másikhoz. Bizony mondom, oda engedném
neked az egyiket…»</p>
<p>Egyszer csak azt látom, hogy már ott is ül az iróasztalom
mellett. Abban a honvéd egyenruhában, azzal a nemzeti szín
vállszalaggal. Nagyon sebesen tud írni. Egy percz alatt kész a nagy
költemény.</p>
<p>«Hát még mindig csak isztok és beszéltek?»</p>
<p>Felolvassa előttem azon a varázstevő hangon, a mely a köveket s
a kőnél keményebb emberi sziveket is megindította. Rettenetes
sorok! Világgyújtogatás! Népirtó harag, égostromló lelkesedés,
pokolgázoló merészség! Hajh mikor ezt olvasni fogja a minden ajkú
nemzet: a szent Vidaláz fog végigfutni rajtuk! Az lesz az
influenza.</p>
<p>A költemény utolsó versében ég szakad, föld indul. Iszonyú
csattanás rázza meg a világot…</p>
<p>… Hát az én Kaffer barátom leverte az íróasztalomról azt a szép
porczellánfestményt, melyet Herenden készítettek klasszikus
mintára! Afrodite találkozása Áreszszel. A szép műdarab ott feküdt
a padlón összetörve.</p>
<p>S az én Kafferem szép nyugodtan ott állt a romok felett, s
farkát csóválgatva, felém fordítá azt a Bafometpofájú okos fejét,
mintha még neki állna feljebb.</p>
<p>– Ejh, ejh! uram. Választmányi tagja az erénymegőrző egyletnek!
Hát illik az kelmednek, az íróasztalán ilyen csintalan képet
tartani! Itt van. Összetörtem.</p>
<p>Igaza van a Kaffernek. A bizony nem illik.</p>
<p>Megpróbáltam összerakni a Vénus-kép cserepeit. Hát bizony nem
lehet azt már összerakni, ha egyszer széttörött!</p>
<p>Petőfi is ott állt már a rámájában. Az a világrobbantó vers is
elrepült a papirról. <span class="pagenum"><a name="Page_173" id=
"Page_173">-173-</a></span></p>
<p>A tűz is kialudt a kandallóban.</p>
<p>No hát menjünk mi is aludni.</p>
<p>Jó éjszakát, néma képek ott fenn! jó éjszakát, mylord! jó
éjszakát Yumyum! jó éjszakát Kaffer!</p>
<p>Minden a másé: enyim csak az álmom.</p>
<hr class="chap" />
<p><span class="pagenum"><a name="Page_174" id=
"Page_174">-174-</a></span></p>
<h2>ELIZIANNA.</h2>
<p class="center">(Egy hajóskapitány elbeszélése.)</p>
<p>Hát bizony, ifjú barátim, a tengerész nem olyan ember, mint ti,
pocsétakerülők. Tulajdonképen mi vagyunk ennek a planétának az
autochton lakói, mert a víz nagyobb felszint foglal el rajta, mint
a por. Mi körül tudjuk kerülni a földet a magunk elementumán, de ti
nem tudjátok a magatokén.</p>
<p>A testünk is más alkotású, mint a tietek; a lelkünk meg épen más
anyagból van.</p>
<p>Hiszen megpróbáltátok egyszer-másszor. Egy merész
keresztülhatolás a La-Manche csatornán! vagy egy istenkisértő
expediczió Trieszttől Velenczéig! Hogy ne mondjak olyan nagyot,
mint egy testamentomtevő koczkáztatás Hamburgtól Helgolandig. A
mint a hajó himbálózni kezdett a tengeren, egyszeribe kiesett a
szivetek a kebletekből; az athleta olyan vékony hangon, mint egy
kis macska, könyörgött egy pohár cognacért; a tudós szivesen
elcserélte volna a fejét a legostobább matrózéval. Bezzeg nagy
szónokok vagytok a szárazföldön! De azt hallgassa meg valaki, hogy
mire használjátok a szájatokat a tengeren! A matróz, a hajóstiszt
pedig azalatt jön-megy biztos lábbal a födélzeten, mint a légy a
falon, végzi a maga dolgát; az egyik parancsol a másik
engedelmeskedik; a kormányzó forgatja a kormánykereket, a gépész
ügyel, a fütő tüzel; egyik se mozdul a helyéről. Még csak nem is
imádkozik, de nem is káromkodik senki, mikor a hajót dobálja a
hullám. <span class="pagenum"><a name="Page_175" id=
"Page_175">-175-</a></span></p>
<p>Vannak közöttetek elegen, a kik már kóstoltak így egy napot a
tengerből. Holtig van nekik miről mesélni. Hát mikor egy olyan utat
tesz meg az ember, a mi hónapokig eltart, aztán nem valami
mulatságos látványokkal bővelkedő hajón, a mely utazó társaságokat
szállít, hanem egy kereskedelmi szállító gőzösön, vagy épen egy
hadihajón?</p>
<p>A tengerész igazában egy más világ lakója: egy olyan világé, a
hol először is nincs «idő». Nappal és éjjel között rá nézve nincs
különbség; éjjel is csak úgy kell dolgozni, ügyelni, mint nappal.
Alszik akkor, a mikor rákerül a sor. Az egyiknek éjfélkor van a
reggel, a másiknak este nyolcz órakor. Neki nem órák szerint, hanem
tengeri mérföldek meg fonalak szerint számít a klepsidra. A
zsebórája sem mutatja az igazi időt: ha keletnek megy, minden nap
egy negyedet siet, ha nyugotnak jön, ugyanannyit késik. Ünnepnapot
a kalendariuma nem mutat. Szép volna a vasárnapi munkaszünet a
tengeren! S mikor a ti bolond naptáratok azt mondja, hogy «tél»
van, akkor az én steamerem a legszebb nyári napon vet horgonyt
Rio-de-Janeiro előtt. Akkor van az ananász évadja. Ott a karácsonfa
a pálma.</p>
<p>De leginkább az teszi más világgá a hajót, hogy nincs rajta
asszony!</p>
<p>A tengerész az az «Ádám», a kinek az oldalbordájából nem lett
«Éva.»</p>
<p>A sátán, a ki Szent Antalt kisértette, nem jelenik meg a
tengeren. Tudja, hogy ott nincs semmi keresete.</p>
<p>Felét az útnak bizonyosan a vihar foglalja le. Azalatt egyedül
az életfentartás ösztöne parancsol. Maga az a vasból pántolt uszó
tömeg is úgy tud sirni, zúgni, kongani a hullámcsapkodástól, a
vitorlák, az árboczok közt süvölt a szél: kinek jutna eszébe
ilyenkor a szerelem? Ha pedig szélcsend van, a tenger sima lesz,
nem mint egy tükör, hanem mint egy szövet, melyen a habfodrok
egymást keresztezik, olyankor valami kimondhatatlan nyugalom száll
a tengerész szivére, mely elaltat minden indulatot. <span class=
"pagenum"><a name="Page_176" id="Page_176">-176-</a></span> Nem
vagyunk állatok többé. Hasonlíthatunk azokhoz a ránk nézve
láthatatlan lényekhez, a kik a mi fejünk felett hajókáznak a sűrü
légkör felszinén: úgy repülünk mi is egy egész világ felett, mely
tele van élettel.</p>
<p>S aztán soha sem menekülünk meg attól a tudattól egy perczre
sem, hogy mi itt a halálnak vagyunk eljegyezve. Az a mátkánk. Meg
van vetve a nászágyunk. Egy véletlen, a minő százféle alakban
leskelődik a tengeren, s mi megyünk a másvilági menyegzőre. Csak
egy embernek kell elhibázni a rábizott feladatát; elfelejteni a
kőszénraktár szellőztetését; tulfűteni a katlant; nem venni észre,
hogy a szivattyu rosszul működik s csak félig tölti meg az üstöt;
elaludni a kormányrudon, nem venni észre a szemközt jövő hajót;
elmulasztani a baloldalon a jelzőzászló lobogtatását – s egy percz
alatt végünk van: a kazán felrobban, magától meggyullad a szén, az
idegen hajó betöri az oldalunkat. A hajósnak csak egy gondolatja
van: megtettem-e már azt, a mi rám bizatott? álmából tizszer
fölébred s utána néz: nem álmodta-e azt, hogy valamit elmulasztott?
Mindenki érzi, tudja azt, hogy ő most nem egyéb, mint egy darabja
annak a bonyolult gépezetnek, a mi ezt a hajót egyik világrészből a
másikba szállitja. – Örülünk, hogy nem látunk asszonyarczot.</p>
<p>A hajósok az igazi anachoréták!</p>
<p>De csak addig, a míg a tengeren vannak.</p>
<p>Hanem aztán, mikor a szárazföldre kitoppannak, akkor napok alatt
kivásálják az életből, a mit hónapokon át elmulasztottak.</p>
<p>A tengerésznek a pénze csak a szárazföldön pénz: a tengeren mit
venne rajta? Minden napra kijár a maga osztályrésze: a matróz
ugyanazt a kétszersültet és szárított halat eszi, a mit a
kapitánya, s azt a meszes vizet és brandyt iszsza rá, a mit a
tisztjei. A mit aztán három hónap alatt keresett, azt tiz nap alatt
el kell neki költeni, a míg a hajószállitmányt kiemelik s a
viszszállitmányt betöltögetik. Ez a tiz nap az ő farsangja.
<span class="pagenum"><a name="Page_177" id=
"Page_177">-177-</a></span></p>
<p>Van is aztán a tengerésznek kelete a gyönyörök piaczán! De
tudnak is azok mulatni.</p>
<p>Uraim! A miket önök a párisi «moulin rouge»-okban meg a
«closerie des Lilas»-kban láttak és tapasztaltak, az mind
«gyermekbál anyai felügyelet mellett» azokhoz az amsterdámi
tánczvigalmakhoz képest, a miket a hazatérő matrózok rendeznek.</p>
<p>Fiatal koromban egy kereskedelmi társulat hajóján szolgáltam.
Minden évben kétszer tettem meg az utat Braziliába.</p>
<p>Még akkor nem voltak a mostani triple expansion gépes
csavargőzösök, egészen vasból szerkesztve. Az én járművem afféle
becsületes fahajó volt, rézveretes fenékkel, lapátkerekekkel,
ezerötszáz registertonna tartalommal. Nem is járt olyan sebesen,
mint a mostani hajóink.</p>
<p>Rendesen három hetet kellett időznöm a rio-de-janeiroi
kikötöben, mig a visszrakományt a társulat bizományosai
összegyűjték, néha még tovább is, ha a kávészüret elkésett, vagy a
termelők «Ring»-et csináltak.</p>
<p>Itt ismerkedtem meg a szép donna Eliziannával.</p>
<p>Kreol nő volt: a legszebb asszony, a kit valaha láttam.</p>
<p>Ti sem láttatok annál szebbet, mondhatom, s ha az egész világ
szépségeit mind összecsődítitek is a szépségversenyre, olyat nem
találtok, mint Elizianna.</p>
<p>Ilyen szép csak vadállat tud lenni; a páva, a gazella, a
párducz, a kinek minden mozdulatában báj van és erő. Mondanom sem
kell, hogy tánczosnő volt; ballerina assoluta az Alkázárban. Mikor
azokat a nagy szempilláit felemelte s rám nézett azokkal a
lehetetlen nagyságú fekete szemeivel, megesküdtem rá, hogy a pokol
is, a mennyország is mind egy helyre került: a lángokban angyalok,
s a csillagsugarakban ördögök incselkednek, s én azok között vagyok
egyszerre elkárhozva és idvezülve.</p>
<p>Nem is vagyok már kiváncsi egyikre sem. Se több gyönyört, se
több kint nem adhat az örökkévalóság sem, mint azok a három hetes
tündérálmok adtak. <span class="pagenum"><a name="Page_178" id=
"Page_178">-178-</a></span></p>
<p>Minden esztendőben kétszer látogattam őt meg. Tiz hét oda, tiz
hét vissza, három-három hét itthon. E tiz hét alatt asceta
voltam.</p>
<p>Hogy ő is az lett volna, azt bizony nem állitom.</p>
<p>De hogy az alatt, a mig én Rio-Janeiroban időztem, egyedül engem
szeretett, azt nagy okom van esküvel erősíteni. S azt hiszem, hogy
ha végig elmondom a történetet, akkor önök sem fogják tőlem
kivánni, hogy esküdjem meg rá.</p>
<p>A háborus idők alatt átléptem a haditengerészethez: a hol rövid
időn annyira vittem, hogy egy fregatt vezénylete lett rám
bizva.</p>
<p>Hanem ezzel aztán vége lett az én braziliai
nászutazásaimnak.</p>
<p>Egy egész esztendeig nem láttam az én paradicsomi
tündéremet.</p>
<p>A következő évben rendkivüli szerencsém akadt. A magas kormány
egy kis hajóexpeditiót küldött a brazíliai vizekre az ellenadmirál
vezénylete alatt s ő épen az én fregattomat választotta ki a
kiséretéhez.</p>
<p>Fontos dolgok lehettek ránk bizva; az ellenadmirál zárt levélben
vitte az utasitásait magával, a miket csak az æquatoron tul kellett
neki felbontani.</p>
<p>Bántam is én, hogy mi van az ő zárt levelében: nekem a szivemben
volt az én utasitásom. A mint megérkezünk a kikötőbe, rögtön sietni
Eliziannához.</p>
<p>Csakhogy az egyik utasitás a másikkal tökéletes ellentétben
állott.</p>
<p>A mint a hajók horgonyt vetettek, az ellenadmirál azonnal kiadta
a parancsot, hogy a partszállás mindenkinek személyválogatás nélkül
szigoruan megtiltatik.</p>
<p>S bár engem is lánczolt ez a tilalom a hajó árboczához; de ismét
az a szerencse ért, hogy az ellenadmirál engem bizott meg, hogy hat
legénynyel szálljak ki egy csónakon, friss hust és főzeléket
bevásárolni a városban, a mi a hajón elfogyott. Én, a ki ismerős
voltam a városban, <span class="pagenum"><a name="Page_179" id=
"Page_179">-179-</a></span> legjobban megtudtam e feladatnak
felelni. Ő maga egy másik csónakon kiszállt a tisztelgő
látogatásokat megtenni az udvarnál és a követségnél. A többinek a
hajón kellett maradni.</p>
<p>Azonban nekünk nem volt szabad tovább időznünk a városban, mint
a partraszállástól számitva két óráig. Az első ágyulövésre vissza
kell térnünk.</p>
<p>Két óráig! Két óráig gyönyörködni annak a hangjában, a kit
esztendő óta nem láttam! Hisz ez rosszabb, mint mikor a kinpadon a
torturázottnak egy pohár vizet adnak!</p>
<p>Az ellenadmirál szigoru ember volt: nem értette a tréfát.</p>
<p>Bele kellett nyugodnom.</p>
<p>Én, a mint a partra szálltunk, a matrózokat utasitottam, hogy
merre van a piacz; magam egy bérkocsiba vágtam magamat s nyargaltam
a jól ismert erkélyes házhoz. Utközben egy fehér rózsát vettem a
virágárusnőnél s a gomblyukamba tüztem.</p>
<p>Otthon találtam őt.</p>
<p>Az volt a viszontlátás! Meg akart fojtani a karjaival: agyon
akart harapdálni; sirt, nevetett; az ölembe dobta magát: utoljára
elbontotta azt a hosszu, térdig érő fekete haját s köröskörül
betakargatott vele; meg voltam fogva, mint egy hálóban.</p>
<p>Csak akkor kérdezte tőlem, hogy: «úgy-e most már itt maradsz egy
örökkévalóságig?»</p>
<p>– Igen: két óráig.</p>
<p>– Megőrültél?</p>
<p>Mondtam neki, hogy nekem most az ellenadmirál parancsol. Katona
vagyok, államszolgálatban állok: engedelmeskedés a dolgom.</p>
<p>– Két óra? Hisz az meghalni sem elég! sóhajtá fel Elizianna.</p>
<p>– Én pedig az ágyu jelszavára visszatérek.</p>
<p>– Akkor én is veled megyek a hajóra.</p>
<p>– Hadihajóra nőnek nem szabad belépni. <span class=
"pagenum"><a name="Page_180" id="Page_180">-180-</a></span></p>
<p>– Álruhában követlek. Felöltözöm hajóapródnak.</p>
<p>– Hogy tehetnéd azt, ezzel a berenicei hajjal!</p>
<p>Erre elkomorodott.</p>
<p>– Hát azért hoztál nekem fehér rózsát?</p>
<p>S kivette a gomblyukamból a rózsát.</p>
<p>Aztán kifutott a szobából s ott hagyott magamra.</p>
<p>Nem soká várakoztatott meg. – A mint visszatért, már át volt
öltözve hajós jelmezbe. Az a tündér szép haja le volt vágva.</p>
<p>Ekkor tudtam meg, hogy milyen őrülten szeret!</p>
<p>Megbántam nagyon, hogy ide jöttem. Milyen kár azért a gyönyörű
szép hajzatért!</p>
<p>Hiszen ha még csak a haj veszett volna kárba!</p>
<p>– No, hát elég helyes hajóapród vagyok-e?</p>
<p>De megenni való volt! Fején azzal a kerek, viaszos tafota
kalappal, melynek szalagja mellé az én fehér rózsám volt oda
tűzve.</p>
<p>Csak azt a rózsát ne tűzte volna oda!</p>
<p>Az ágyuszóra ott voltunk a csónaknál.</p>
<p>Ő előre ugrott be: nem kellett neki segitség.</p>
<p>Aztán a hajóra úgy mászott fel a kötélhágcsón, mint egy betanult
tengerész, a kinek szokott mestersége a kötélzeten szaladgálni.</p>
<p>Azt hittem, hogy senki sem vette észre. Sötét volt, mikor
visszaérkeztünk s Elizianna rögtön eltünt az én kabinomba.</p>
<p>Minő örvénye, minő fergetege a gyönyörnek következett ezután:
arra jobb nem emlékezni vissza.</p>
<p>Mikor két ellenkező szél összetalálkozik, abból lesz a «cyclon.»
Bizonyosan azok is szerelmesek. A tengerészek a cyclontól tanulnak
szeretni.</p>
<p>Késő reggel ébredtem fel a mámorból. A hajón doboltak. Az
ellenadmirál érkezett meg. A vizsgát tenni jött.</p>
<p>Én hirtelen felkaptam az egyenruhámat. De Eliziannát eltüntetni
a kabinomból már nem volt időm. A kabin mellett volt egy kis
mosdófülke: abba rejtettem el. <span class="pagenum"><a name=
"Page_181" id="Page_181">-181-</a></span></p>
<p>– Mi történik veled, ha itt találnak nálad? kérdé Elizianna.</p>
<p>– Haditörvényszék elé állitanak s főbe lőnek…</p>
<p>Az ellenadmirál a kegyetlenségig szigoru ember volt.</p>
<p>Mikor az üdvözlésre eléje siettem, azt mondá:</p>
<p>– Kapitány úr! Nekem följelentették, hogy valaki erre a hajóra
egy hölgyet csempészett fel. Kérek szigoru vizsgálatot tartani.</p>
<p>Én hidegvérrel intézkedtem. Tengerész arczán a félelem számára
nincs kifejezés.</p>
<p>Sorakoztattam a legénységet, a hajós személyzetet. No, azokra
nem lehetett ráfogni, hogy átöltözött kisasszonyok.</p>
<p>Az ellenadmirál még az árboczkosárban gunyasztó matrózfiut is
leparancsolta: annak is igazolnia kellett magát.</p>
<p>Aztán sorra vizsgáltuk a másodkapitány, hajóhadnagy, zászlótartó
kabinjait: a kormányosok kojéit, a gépészek tanyáit, a raktárakat.
Sehol sem találunk semmi gyanus jelre. Börtönt, ballasztüreget,
mindent felkutattunk. Csak egy áruló hajtű se került elő.</p>
<p>– Akkor kénytelen vagyok a kapitány úr kabinját is szemügyre
venni. Mondá az ellenadmirál. Kérem, nyissa fel az ajtaját.</p>
<p>Az ajtó be volt zárva, a kulcs a zsebemben. Felnyitottam az
ajtót.</p>
<p>Az ellenadmirál belépett: széttekintett. A kabinban rendben volt
minden.</p>
<p>– Hát az a kis mellékajtó?</p>
<p>– Az a mosdófülkébe nyilik.</p>
<p>Az ellenadmirál maga lépett oda, felnyitni az ajtót.
Belépett…</p>
<p>Éreztem, hogy el vagyok veszve. A revolverem után nyultam, hogy
fejbe lőjjem magamat…</p>
<p>– Itt sincs senki! mondá az ellenadmirál. – Hamis volt a
följelentés, kapitány úr! A hamis vádlót fogom főbelövetni!</p>
<p>Ezzel megfordult s eltávozott. <span class="pagenum"><a name=
"Page_182" id="Page_182">-182-</a></span></p>
<p>«Itt sincs senki?» – hebegém, mint egy álomjáró.</p>
<p>A kabinom ajtaja nyitva volt.</p>
<p>A tengeröböl csendes és sima! apály volt.</p>
<p>Néhány ölnyire a hajótól lebegett a viz szinén a viaszos tafota
kerek matróz kalap, szalagja mellett az én fehér rózsámmal: – az
apály lassan-lassan vitte magával odább… odább… odább…</p>
<hr class="chap" />
<p><span class="pagenum"><a name="Page_183" id=
"Page_183">-183-</a></span></p>
<h2>BOSZÚ A TÚLVILÁGON.</h2>
<p class="center">(Elbeszélés, a minőt a jövő századbeli
novellisták fognak irni.)</p>
<h3>A RÉMTETT.</h3>
<p>Ketten szerettek egy leányt. S a leány szerette mind a
kettőt.</p>
<p>Az egyik az ural-altaji fajhoz tartozott, a másik az
indogermánhoz; a hölgy finnugor volt.</p>
<p>A párbaj, ez a mult század barbár intézménye, rég kiment a
divatból; helyét elfoglalta az az észszerü eljárás, hogy az ember
az ellenfelét, megsértőjét, vetélytársát, meglesi az utczán s egy
villamos löveggel, a minőt a sétapálczákban viselünk, hátulról
lelövi.</p>
<p>Az ural-altaji ifjú lőtte le az indorgermánt, épen akkor, a
midőn az a gellérthegyi Valhalla és az Alhambra között járó helyi
léghajóról alárepült. Ez az agyonlövetésen kivül még agyon is zúzta
magát.</p>
<p>Az emberölőt biró elé álliták.</p>
<p>Nem is tagadta a dolgot. A védelem csupán az elkövetett
gyilkosság kvalifikácziójára szoritkozott.</p>
<p>Mivelhogy a XX-ik század humánus törvényei szerint
harminczháromféle neme van az emberélet kioltásának:
rablógyilkosság, tömegesgyilkosság, apa-, férj-, gyermekgyilkosság,
emberölés, véletlenből, önvédelemből, tudományos czélokból,
politikai indokokból, fanatizmusból elkövetett emberölés stb. stb.
A legszelidebb neme: «prophylaktikus emberölés»: mikor valaki megöl
valakit abból a barátságos előzékenységből, nehogy az egy hónap
mulva <span class="pagenum"><a name="Page_184" id=
"Page_184">-184-</a></span> egy örökölt betegségben sokkal kinosabb
módon végezze az életét.</p>
<p>Minthogy pedig a megölt vetélytársra ki lehetett deríteni, hogy
annak az apja 88 esztendős korában megházasodott, a nagybátyja
pedig minden vagyonát vasuti részvényekbe fektette: annál fogva
világos, hogy a családjában van az őrültségi hajlam; a
bonczleletnél pedig ki lett derítve, hogy az «antrum Highmoori»-ban
egy csepp chylus találtatott, annál fogva az emberölés a legenyhébb
büntetéssel lett sujtva: a gyilkos fizetett annyi talmi forintot, a
hány kiló volt a meggyilkolt sulya, csizma és esernyő nélkül: tehát
78 forintot. Ha a karlsbadi kura előtt ölte volna meg, akkor 86
forint lett volna a büntetése.</p>
<p>Börtönök a mi felvilágosodott századunkban nincsenek: minden
büntetés pénzbe megy. A ki nem fizethet: ledolgozza a birságot
naponkint 8 óra szerint.</p>
<h3>OMEGA KISASSZONY.</h3>
<p>A hogy a neve is elárulja, a hit nélküliek szektájához tartozik:
a kiknek nincsenek keresztneveik, csak a görög és arab alfabet
jegyeivel nevezik el magukat.</p>
<p>Rohamosan haladó századunkban, a midőn mindenkinek módjában áll
a tulvilági szellemekkel közvetlen érintkezésbe lépni: a vallás
egyáltaljában csak az alsóbb földmives néposztályok számára
fentartott szükséges – jó. Városokban a templomok már mind
muzeumok.</p>
<p>Azt is tudjuk már, hogy mi a földöntuli élet? S ennélfogva a
pokolnak a részvényei már annyira alászállottak, hogy a börzén nem
is jegyeztetnek többé.</p>
<p>A bűnügyi tárgyaláson Omega kisasszony is szerepelt mint
felmentő tanu. Rendkivül érdekes vallatás volt. Külföldről
hatvankétezer utazó jött fel Budapestre az esküdtszéki tárgyalásra,
ugy, hogy azt a circusban kellett megtartani. <span class=
"pagenum"><a name="Page_185" id="Page_185">-185-</a></span> Angol,
franczia, orosz és chinai tolmácsok magyarázták a közönségnek a
kérdéseket és válaszokat.</p>
<p>A tárgyalás utáni napon Omega kisasszony ezerkétszáz komoly
ajánlatot kapott; a beküldők között volt az egyesült Uskókok
királya, a maczedoniai nagymogul, a biscayai trónkövetelő és valami
kilencz köztársasági elnök – a nyugdijazott állományból.</p>
<p>Mondanom sem kell, hogy Omega kisasszony egyet sem bontott fel
közülök. Már t. i. a levelek közül.</p>
<p>Mivel már volt választottja in petto: a kivel konzorcziumra
lépendeni elhatározott szándéka volt lesz. Egy híres játékos, a ki
milliókkal rendelkezik. Sémi eredetü.</p>
<p>«Hát az ural-altájiból mi lesz?» kérdené egy mult századbeli
olvasó. S összecsapná a kezeit, ha azt a választ nyerné, hogy marad
in statu quo.</p>
<p>A mi praktikus korunkban azonban ez már normális állapot. A
férjhez menendő leány felől nem azt kérdik, hogy mi a hozománya?
hanem hogy «ki a protektora?» – Ha az jó firma, akkor versenyeznek
a kezéért.</p>
<p>De azonkivül is Omega kisasszony elsőfoku spiritista volt, a ki
a siderograf által már előre megtudta, hogy az ural-altaji imádója
anyagcserének néz eléje; és igy nem volt szüksége rá, hogy a
lelkiismeretét morfium befecskendésekkel csillapitsa.</p>
<h3>DOBLJU BANKÁR.</h3>
<p>Doblju (olvasd Y) bankár egyike volt korunk kiváló
czelebritásainak.</p>
<p>Rendkivüli szerencsével játszott, a mit az egyik szeme
sajátszerü talentumának köszönhetett. Keresztül látott vele a
kártyán. Sőt annyira vitte a művészetet, hogy evvel a begyakorlott
szemével kinézte a börzematadorok szeméből a fenyegető baisset; s a
lófuttatásnál meglátta a zsoké szemében a rossz lelkiismeretet, a
kit a gazdája megvesztegetett, hogy a favorit lovat tartsa vissza a
futásnál, <span class="pagenum"><a name="Page_186" id=
"Page_186">-186-</a></span> s a szerint fogadott. Óriási summákat
nyert a totalizatőrön.</p>
<p>Az az egy kancsal szem többet ért Doblju bankárra nézve a
Kohinoor 375 karatos gyémántnál. Őrizte is azt, mint a
szemefényét.</p>
<h3>A VÉGZET.</h3>
<p>Az ural-altaji a legelső «béka» volt a boulevardokon. (Hajdan
dandynek, gigerlinek, gommőnek, lionnak hitták, mostani neve
«béka.») Ő lanszolta a divatot. Minden új kabátot, kalapot,
kamáslit ő mutatott be először a szalonban. Ezért fizették a
divatkereskedők. Ez volt az élethivatása.</p>
<p>Egyszer meglát a budapesti Pobjedonoszeffsugáruti legfényesebb
kirakatban (az egész palota üvegből épült) egy pár legújabb párisi
topánkát. Azok közönséges szerecsen bőrből voltak; hanem a magas
sarkaikban egy-egy melodion volt elrejtve, mely minden ráhágásnál
muzsikált. Az egyik a marszellyézt, a másik a Bozseczárjakránit
zenélte a szerint, a hogy az ember az egyik, vagy a másik lábával
lépett.</p>
<p>– Ezt nekem kell birni! kiáltá lelkesülten a békák békája, s
belépett a boltba: kérdezve, hogy mi az ára a Memnonszobor
czipőinek?</p>
<p>– Ez a czipő nem eladó, mert ez a montenegrói császár
megrendelésére készült.</p>
<p>E szörnyű sorscsapást egy béka érző szivének nem lehetett
elviselni. Muzsikáló czipő nélkül mit ér az élet? Rögtön sietett az
antrpriz de pomp szüiszidhez (öngyilkosok végtisztességtételének
vállalata) s ott kikeresve a katalogusból a legkellemesebb nemét az
éllettől megválásnak, letette érte a taksát s átadta magát az
operatőrnek.</p>
<p>A legdivatosabb fajtája volt az öngyilkosságnak ez idő szerint
az, hogy az ember kéjgázt szitt fel s ebben a gyönyörteljes alvó
állapotban elhelyeztette magát egy jégszekrénybe <span class=
"pagenum"><a name="Page_187" id="Page_187">-187-</a></span> és ott
megfagyasztatott. Ekként a halál megszünt fájdalmas lenni. E
módszer feltalálójának emlékszobrot szokott emelni a hálás utókor –
minden télen jégből.</p>
<h3>AZ ANYAGCSERE.</h3>
<p>Csak most veszem észre, hogy fentebb egy elavult szó szaladt ki
a tollamból: «halál».</p>
<p>Halál nincsen többé, ezt már mindenki tudja; csak
anyagcsere.</p>
<p>Azért, ha a családban valaki meghal, nem az az első dolguk a
hozzátartozóknak, hogy a könyeiket pazarolják, hanem, hogy a
biztositó társasághoz fussanak a polizzével, a bíztositott összeget
felvenni.</p>
<p>Temetkezésről sincs már szó többé. Valóban sajnálattal és
csodálkozással tekintünk vissza balga őseinkre, kik számos
hektárjait a legalkalmasabb háztelkeknek pazarolták temetkezési
helyekre. S azokban millióit helyezték el a semmi haszonra nem
szolgáló pompának, koporsók és kövek alakjában.</p>
<p>Észszerü korunkban már az élettől megvált anyagot értékesiteni
tudjuk. Óriási vállalataink vannak, melyek a lélektől megvált
testeket hamuvá égetik.</p>
<p>Semmi sem vesz kárba! A Duna jobb partján elkészített hamvakat
megveszi egy nagy üveggyáros; a balpartiakat pedig egy
czukorfabrikás.</p>
<p>Nincs többé halál, csak anyagcsere.</p>
<p>Eként lett az indogermánból legrövidebb idő alatt egy
czukorsüveg, mig az ural-altáji átalakult egy pezsgős
palaczkká.</p>
<p>Mind a kettőt felvásárolta aztán egy hirhedett pezsgőgyáros: a
czukor borrá változott át, s mint ilyen be lett töltve a
palaczkba.</p>
<p>Igy került össze ismét a két ellenséges vágytárs csodálatos és
mégis természetes anyagcsere utján. <span class="pagenum"><a name=
"Page_188" id="Page_188">-188-</a></span></p>
<h3>AZ ERÉNYŐR.</h3>
<p>Omega kisasszony és Doblju bankár együtt szupiroztak a kabiné
szeparében.</p>
<p>Csakhogy bölcs törvényhozóink gondoskodtak ám arról, hogy a jó
erkölcs fenn legyen tartva.</p>
<p>E czélra állittatott fel az erényőrség intézménye.</p>
<p>Minden resztoratőrnél készletben állnak bizonyos számu hajlott
korú duenák, kik, a midőn meglátják, hogy egy úr, meg egy hölgy
külön zárkába vonulnak étkezni, azonnal gardedameul odaszegődnek
hozzájuk és ellenőrzést gyakorolnak, s jegyzőkönyvet vesznek föl a
látottakról és hallottakról, s azokat a főerényőr nagymesternek
beszolgáltatják, a ki esetleg birsággal bünteti az erény
szabályainak megtörőit. Pohárkoczintás = 1 fillér; csók = 2 korona;
csintalan dalok éneklése = 2½ kor.; és igy fokozatosan.</p>
<p>Csakhogy minden méregnek van már ellenmérge.</p>
<p>A vendégek tudnak hypnotizálni s a közéjük telepedett gardedámot
delejes álomba meritik s aztán szuggesztio utján azt iratják vele a
jegyzőkönyvbe, a mit akarnak.</p>
<p>«Mit eszünk mink most?»</p>
<p>«Heringet.»</p>
<p>(Pedig őzderék szarvasgombával.)</p>
<p>«Mit iszunk hozzá?»</p>
<p>«Ó gazőzt.»</p>
<p>(Pedig tokaji aszu – répából.)</p>
<p>«Miről beszélünk most?»</p>
<p>«Az encyclikáról.»</p>
<p>(Az ám!)</p>
<p>«Mit csinálunk most?»</p>
<p>«Ibolyát szedtek a mezőn.»</p>
<p>«Hát most?»</p>
<p>«Korcsolyáztok a jégen.»</p>
<p>A statisztikai hivatal aztán ezekből az adatokból kideríti,
<span class="pagenum"><a name="Page_189" id=
"Page_189">-189-</a></span> hogy milyen rengeteg sok ibolyát
szednek Budapesten télen s milyen jól lehet korcsolyázni a jégen
augusztusban a Dunán.</p>
<h3>A KATASZTRÓFA.</h3>
<p>Az ananász parfénál voltak; következett a pezsgő.</p>
<p>Ott állt már az asztalon. Ez volt az a bizonyos palaczk.</p>
<p>A Spiritolon segélyével megtudta Omega kisasszony, hogy ez a
palaczk és ez a bor a palaczkban az ő két hajdani imádója,
átalakult anyagban. Azoknak tehát a lelkeiknek is közel kell
lenni.</p>
<p>Azt már a fén dü sziékl tökéletlen emberei is tudták, hogy az
emberi lélek is láthatóvá tehető. Napjainkban az ilyesmi mindennapi
látvány. Van már szinház is (a tizenharmadik), a melyben csupa
lelkek játszanak. Persze csak pantomimiát. Legujabb drámai válfaj.
Jó üzlet. A szereplőknek se gázsi, se kosztüm.</p>
<p>Omega kisasszony bűvészetének minden ágát bemutatta már.
Énekelt, tánczolt, tüzet fujt a szájából, a hogy egy modern
hölgyhöz illik, szavalt verseket, miket a cenzura meg nem
enged.</p>
<p>«Pur la bon bus» azt inditványozá Doblju urnak:</p>
<p>– Kivánod-e, hogy a két imádómnak a lelkeit, a kik közűl az
egyik a másikat és később magát is megölte: előidézzem.</p>
<p>– Nem bánom, mondá Y.</p>
<p>Omega kisasszony a villanyfény eloltásával egyszerre sötétséget
csinált a szobában.</p>
<p>Akkor aztán a kés fokával megütögetve a pezsgős palaczk nyakát,
igy szólt:</p>
<p>– Delta! Indogermán ifjú! Az én kivánságomra jelenj meg!</p>
<p>Erre az a bizonyos villanyillat terjedt szét a szobában: a sötét
falon először egy fénygomoly támadt, mely lassankint emberalakot
vett föl. <span class="pagenum"><a name="Page_190" id=
"Page_190">-190-</a></span></p>
<p>Doblju nevetett.</p>
<p>– Tökéletesen az! Épen ilyen csámpás görbe lábu volt. Igy
tartotta félre a fejét, a kezét hátrafelé rakta. Ez a valóságos
Delta!</p>
<p>Omega kisasszony ismét megkopogtatta a pezsgős palaczk
oldalát.</p>
<p>– Gamma! Ural-altáji férfi. Az én kivánságomra jelenj meg!</p>
<p>Ugyanaz a tünemény ismétlődött. A dőzsölő pár előtt ott állt a
hű lélekalakja a hirhedett békának.</p>
<p>– Servus Gamma! kiálta dévajul Doblju. Egészen ő az! Csak a
monokli hiányzik a szeméből.</p>
<p>– Most megkisértek egy mutatványt, a mit még nem próbáltam soha;
szólt Omega kisasszony. Összeverekedtetem ezt a két lelket
egymással. – Delta! Ime előtted áll most Gamma, ki téged az elmult
életben orozva megölt. Most állj boszut magadért.</p>
<p>S hogy a bűvmondásnak erőhatalmat adjon, felfelé fordítá a
bedugaszolt pezsgős palaczkot, s a jobb kezének a négy újja hegyét
elkezdte annak a gömbölyü fenekén elébb lassan, majd hevesebben
körben csusztatni. Az üveg sirni kezdett s olyan tulvilági hangokat
adott, hogy a bankárnak még a műfogai is fájni kezdtek tőle.</p>
<p>A leány egyre sebesebben csiszolta az üveg fenekét, a két lélek
elkezdett reszketni, mint mikor a lángot fujják: a palaczkba
befojtott indogermán anyag, emberi haragra forralva, oly nagy
mértékü szénsavat fejtett ki, hogy egyszerre csak szétrugta
ural-altaji ellenfelét, a palaczkot.</p>
<p>Az éles üvegszilánkok felhasiták Omega kisasszonynak az orrát s
eléktelenítették az arczát. Doblju urnak pedig kiüték azt a kártyán
keresztül látó szemét.</p>
<p>Ilyen a tulvilági bosszu a XX-ik században.</p>
<hr class="chap" />
<p><span class="pagenum"><a name="Page_191" id=
"Page_191">-191-</a></span></p>
<h2>SZINÁN BASA.</h2>
<p>– Hány nap van egy hónapban?</p>
<p>– Hónapja válogatja. Kiben harmincz, kiben harminczegy. – Egyben
pedig csak huszonnyolcz.</p>
<p>– Jó volna, ha úgy volna! De a mostani szép julius hónapban öt
vasárnap esik és igy annak csak huszonhat napja van: – Maróthy
szerint, ötöt a harminczegyből, marad huszonhat.</p>
<p>– E bizony baj.</p>
<p>– És miután mégis, az astronomiai naptár szerint huszonhat
forintot harminczegy felé kell szétosztani: jut minden áldott napra
84 krajczár, egy áldatlanra pedig csak 80.</p>
<p>– Hát az nagyon szép!</p>
<p>– Az igaz, hogy ha répát kapálnék, akkor csak 70 krajczárt
kapnék egy napra. S még is csak kellemesebb munka a jó hüs szobában
a papiroson előre-hátra tánczoltatni a tollat, mint odakinn a nagy
melegben arra vigyázni, hogy a lábamba ne vágjam a kapát, vagy a mi
nagyobb veszedelem: a laboda helyett a czukorrépát ne találjam
kiirtani.</p>
<p>– Hát hiszen azért végeztél kilencz iskolát.</p>
<p>– És az államvizsgát is letettem. Nincs is én nekem semmi
panaszom. Hálát adok a mindenhatónak, hogy ilyen biztos állásba
jutottam, a hol mindennapra kijár a nyolczvannégy krajczárom s még
szállásom is van s télire annyi targallyam, a mennyit
összeszedhetek.</p>
<p>– No hát akkor mit téped a hajadat? <span class=
"pagenum"><a name="Page_192" id="Page_192">-192-</a></span></p>
<p>– Azért mert van! Nagyon is sok a hajam. Hamar elkoptatja a
kalapot. Ez a mostani még csak három esztendős s már hogy néz ki? A
tiszttartó mindig azt kérdi tőlem (pedig még az utczán leveszem),
hogy «meddig hordom még ezt a palacsintát?» – Palacsintát! – Hisz
ez a magyar mythologiába tartozik. Van is a világon palacsinta!</p>
<p>– Bizony új kalapot kellene már venned?</p>
<p>– Hitelbe? Nem! Adósságcsináláshoz nem folyamodom.</p>
<p>– Félreteszünk minden nap tiz krajczárt a konyhapénzből. Én azt
megtakarítom a czikória kávén. Nekem jó lesz a tej is.</p>
<p>– Mit? Hogy te még arról a kis kávéról is lemondj? Azt már nem
engedem. Mást mondok én! Nem rég volt dolgom egy kitanult
férfiúval, a ki hat évi tanfolyam után, mint végzett
szalmakalap-fonó hagyta el a szegedi csillagbörtönt; én írtam meg
neki az instancziáját. Hálából megtanitott engem a szalmafonásra.
Jön a nyár. Divat lesz a szalmakalap. Magam készítek magamnak
kalapot. – Hanem a tiz krajczárokat azért félre rakjuk: de nem a te
konyhapénzedből. – Én hagyom abba a szivarozást. Rájöttem, hogy
rosszat tesz. Délelőtt elrontja az étvágyat, délután gátolja az
emésztést, este pedig álmatlanságot okoz. Te neked kell az új kalap
a nyárra. Hisz ez a mostani még leánykorodból való. Tudod, mikor
ibolyával szedtük tele a mezőn?</p>
<p>– Azért nem szükséges neked a te megszokott szivarodról
lemondanod. Van én nekem megtakaritott pénzem.</p>
<p>– Hol veszed?</p>
<p>– Hát mikor üres időm van, a béresnéknek szoktam a pruszlikjukra
himzéseket varrni!</p>
<p>– No azt meg nem engedem többet! Hogy te ezeket a szép szemeidet
ilyen megrontó munkával tedd tönkre! Az én feleségem a béresnéknek
varrjon pénzért? Mit <span class="pagenum"><a name="Page_193" id=
"Page_193">-193-</a></span> mond a tiszttartóné; ha ezt megtudja?
Inkább magam dolgozom többet.</p>
<p>– Ugyan mit dolgoznál még többet? Hiszen úgy is reggeltől délig,
déltől estig ott irsz a kanczelláriában.</p>
<p>– Hétköznap? De vasárnap is van a világon.</p>
<p>– De akkor meg nincs se irni való, se napidij.</p>
<p>– Hát a «Szinán basa?»</p>
<p>– Az a te egyetlen mulatságod! Mikor a többi gazdatiszt urak
elmennek kuglizni, te azalatt leülsz és szindarabot irsz. Ez
pótolja nálad a kártyát, meg a kávéházat.</p>
<p>– Hát nem olvastam fel neked belőle szép jeleneteket?</p>
<p>– Nekem nagyon szépek voltak. Annyit sirtam rajtuk, hogy csupa
öröm volt.</p>
<p>– De a tiszttartónak is felolvastam. A meg akkorát nevetett
rajtuk, hogy utoljára az oldalába állt a nyilallás a nagy
kaczagástól.</p>
<p>– Hát ez mulatságnak elég szép, de mit hoz ez nekünk a
konyhára?</p>
<p>– Várj csak kedveském. Tudod: ez a mi méltóságos grófunk, a
kinek a jóvoltából élünk, áldott jó ember. Nagy kedvelője a
művészetnek. Most építtetett a kastélya udvarára egy pompás
theátrumot. Én csak a piktortól tudom, a ki a kuliszákat festette;
mert nekem a kastélyba semmi bejárásom. Ő méltósága nem sokára nagy
ünnepséggel nyittatja meg a szinházát, melyben a saját
szintársulata fog működni. A saját karmestere készíti hozzá a
zenét. A méltóságos úr azt szeretné, ha még az előadandó szindarab
is a saját uradalmából kerülne ki. Egy hét előtt azt mondja nekem a
tiszttartó: hallja maga diurnista! Meg van-e már fejelve az a
komédia? – Mondok: Csak az utolsó ráspoly hiányzik még. – «Sohse
gyaluljon, ráspolyozzon rajta többet, hanem hurczolja ide: aztán
majd én átadom a karmesternek.» – Le sem engedte tisztázni. – Ott
van már a kezében. – A legjobb auspicziumaink vannak. – Azóta
minden nap izenget a karmester úr, hogy még ide kellene neki egy
stanza, amoda egy mádrigál: <span class="pagenum"><a name=
"Page_194" id="Page_194">-194-</a></span> meg egy couplette, meg
egy románcz: kiváltképen chorus!</p>
<p>– S te azt mind tudod, hogy micsodák?</p>
<p>– Tudom-e? Hisz az államvizsgán is kitünőt kaptam a magyar
költészetből. Azóta a tiszttartó is sokkal nyájasabb hozzám.
Bizonyos, hogy elő fogják adni a Szinán basát a grófi
theátrumban.</p>
<p>– No az bizony nagy dicsőség lesz!</p>
<p>– Mit dicsőség? Hát a remunerátió! A mi szeretett grófunk
gavallér ember. Senkit sem hagy jutalmazatlanul. Meglásd, hogy lesz
neked új kalapod, s nem kell érte se pruszlikokat kivarrnod, se a
czikoriáról lemondanod. S csak az első lépés sikerüljön. Majd lesz
még én belőlem más is, mint napidijért körmölő diurnista.</p>
<p>(Kopogtatnak az ajtón. Livrées inas lép be, boritékba zárt
levélkét adva át a napidijasnak. Reszkető kézzel felbontja:
elsápad.)</p>
<p>– Adj egy pohár vizet. Elszédülök. A méltóságos gróf úr hivat
magához. Megyek azonnal – sietve: – kötelességemnek tartom. Adja át
legmélyebb üdvözletemet.</p>
<p>– Frakkot, frakkot frissen! De jó, hogy ezt zálogba nem tettük.
Fényes-e a csizmád? Hadd hozzam a kefét! Hát ez a nyakravaló hogy
van felkötve? Skandalum! Ezt a zsiros kalapot csak nem teszed fel a
frakkhoz. Itt a megtakarított pénzem. Végy magadnak utközben egy
czilindert a kalaposnál!</p>
<p>– Élet vagy halál! Úgy érzem magam, mint a kit a vérbiróság elé
idéznek. Asszony! Feleség! Ha reményeim teljesülnek, a legszebb
kalapot hozom neked haza, a mi csak a masamódnál kapható.</p>
<p>– Hadd igazítsam meg a hajad.</p>
<p>– Nem! Nem! Csak a kezedet tedd a fejemre, áldj meg. S aztán
imádkozzál. Van Isten az égben.</p>
<p>– Hát a kesztyüd? Itt van: nesze.</p>
<p>(Napidijas elrohan, s csak útközben veszi észre, hogy a
vőlegényi kesztyüből kihizott, a mióta a felesége kosztján
<span class="pagenum"><a name="Page_195" id=
"Page_195">-195-</a></span> van. Asszonyka otthon marad, s nyugodt
lélekkel lát a konyha után. Palacsintát készit, még pedig az utolsó
maradékával a baraczk-lekvárnak, a mit a kasznárnétól ajándékba
kapott. Ez az «ő» kedvencz eledele!)</p>
<p>(Félóra mulva betöri az ajtót a hazarohanó férj; a kibérelt
czilinder klakknak lapitva a hóna alatt, nyakravalójának a csokra
hátul a nyakcsigáján; liheg, mint a kit a vizből huztak ki; szemei
kimeredve, arcza sápadt: összevissza beszél.)</p>
<p>– Szinán basa..: a méltóságos gróf… száz forint… Hivatal…
nyolczszáz forint… királyi operaház… Itt a kalapod.</p>
<p>(De a hol annak a kalapnak kellene lenni, az az összeszorított
ökle, a mit nem enged szétnyitni; kimerülten lerogy egy
szalmaszékre. Végre gondos ápolás s egy pohár viz serkentő hatása
mellett annyira magához tér, hogy artikulált mondatokat lehet
belőle kivenni, a melyeknek logikai rendbe szedése után
kivilágosodik az egész tényállás.)</p>
<p>A műpártoló mæcenás igen is nagyon szépnek találta a Szinán basa
énekes szinművet; igen is előfogja adatni a saját szinpadán, sőt be
fogja ajánlani a budapesti királyi operaháznak is előadás végett.
Szerzői dijul egyelőre ád a költőnek száz forintot. Majd tantiemek
is lesznek. És hogy jövőre nyugodtan szentelhesse magát a muzsának,
kinevezi a napidijast magán irnokának nyolczszáz forint fizetéssel,
kevés dologgal. Akkor aztán kinyitja a görcsösen befogott markát:
«Itt az új kalapod!» a nyolczrétbe hajtott ujdonatuj százas!</p>
<p>– Én pedig palacsintát csináltam a számodra baraczkízzel.</p>
<p>– Nem! Ennyi boldogság egy napra! Ez álom. A kakas egyet kukorit
s felébredek belőle.</p>
<p>– Azt a kakast pedig megsütjük vasárnapra pecsenyének!</p>
<p>S azóta ismét 30 és 31 napja van a hónapoknak, egynek pedig 28
vagy 29, a hogy az astronomus kicsinálta. <span class=
"pagenum"><a name="Page_196" id="Page_196">-196-</a></span></p>
<p>S fél év mulva csakugyan előadták Szinán basát, a kis diurnista
darabját a magyar királyi operaházban, tetszés mellett.</p>
<p>Az egész mesében az a legjobb, hogy igazán megtörtént.</p>
<p>Még is jó ember volt az a Szinán basa!</p>
<hr class="chap" />
<p><span class="pagenum"><a name="Page_197" id=
"Page_197">-197-</a></span></p>
<h2>A GLORIÁS HÖLGY.</h2>
<p class="center">(Egy Amerikában járt barátom elbeszélése.)</p>
<p>Buffalóból utaztam gőzösön Chicagóba.</p>
<p>Utitársam volt egy new-yorki jó ismerősöm, egy nagy trafika
tulajdonosa, a kit nem is fogok másként czimezni, mint
trafikás.</p>
<p>Egyátaljában az egész elbeszélésemben nem fog előfordulni egy
előnév, vezetéknév, keresztnév. Mindnyájan anonymok maradunk.</p>
<p>A gőzös egyike volt az elsőrendű propellereknek, csupán utazók
számára berendezve, egyedül Amerikában ismeretes komforttal.</p>
<p>Engem a tarka vegyületű társaság érdekelt, sokkal jobban, mint a
partokon pompázó kéjlakok és parkok szakadatlan sora.</p>
<p>A bolygó tömeg közül, mint egy uralkodó planéta tünt ki egy deli
hölgyalak. Sugár termet, telt idomokkal, királynői büszke tekintet.
De volt is mire büszkének lennie! Azok az ajkak, azok a szemek! Hát
még az a dúsgazdag aranyveres hajzat, mely zilált tömegben omlott
alá a kerek kalapja alól, ki tudja meddig? Azt hiszem a sarkáig.
Méterszalag nem volt nálam, hogy pontosan feljegyezhettem
volna.</p>
<p>Elegáns uti toalettje volt, zsettel gazdagon himezve, derekán
arany öv. Füleiben csillagnagyságú szolitérek. Legyezőjén
Watteau-festmény.</p>
<p>Azt rebesgették felőle, hogy sokszoros milliomos <span class=
"pagenum"><a name="Page_198" id="Page_198">-198-</a></span>
petroleum-királynő, független állású hölgy. Egészen úgy nézett
ki.</p>
<p>Természetesen egész serege az udvarlóknak rajongta körül, a
kikkel ő folytonosan csevegett, s nem sajnálta a mosolygás közben
gyönyörű gyöngysorfogait közszemlére bocsátani.</p>
<p>Az udvarlók közül különösen észrevehetővé tette magát egy
filigránmunka kis gavallér, a ki rendkivűl magas fehér
kásztor-kalappal igyekezett a termete hiányát helyreütni, s mikor a
deli hölgygyel beszélt, a lába hegyére emelkedett, hogy elérje
annak az arczát. Mindig beszélt. A propeller kelepe nem forgott
olyan sebesen, mint az ő nyelve.</p>
<p>A másik udvarló ellenben egy hórihorgas góliát volt, széles,
csontos ábrázattal, hosszan lelógó kotletekkel, lüktető
orrczimpákkal. Erről az volt a hír, hogy egy gazdag bukanié
(marhatenyésztő).</p>
<p>Aranyláncz annyi volt rajta, a mennyi ráfért. A nyakában, a
kézcsuklóin, a zsebéből is lógott ki egy.</p>
<p>Ennek meg le kellett hajtani a fejét, ha a hölgygyel akart
beszélni, olyankor villogtak a nagy kiülő szemei.</p>
<p>Az egyik egyfelől, a másik másfelől szárnyalta a hölgyet, a ki
büszkén sétált kettőjük között alá s fel a linoleumos
födélzeten.</p>
<p>Egyszer valami ékszer esett le a hölgyről.</p>
<p>Első látásra azt mondanók, hogy kösöntyű. Olyan, mint a
karperecz. Aranyból van, smaragdokkal díszítve. A divatvilágban
jártas világfi azonban jól tudja, hogy ez nem brazelette, hanem
zsambelett! Elegáns amerikai hölgy visel ugyan nehéz aranyékszert,
de nem a kézcsuklóján, a hol mindenki látja, hanem a bokája fölött,
a hol csak esetlegesen látható.</p>
<p>Onnan esett le az arany kösöntyű.</p>
<p>A két udvarló egyszerre kapott utána. Mind a kettő
felmarkolta.</p>
<p>Aztán dühös vita támadt közöttük, hogy melyik legyen
<span class="pagenum"><a name="Page_199" id=
"Page_199">-199-</a></span> közülök az a szerencsés, a ki ezt a
rendeltetése helyére ismét felkapcsolja?</p>
<p>A versenygés élet-halál harczczá igérkezett elfajulni.</p>
<p>Ekkor a hölgy azzal vetett véget a vitának, hogy kikapta mind a
kettő kezéből a kösöntyűt – és kidobta azt a folyóba.</p>
<p>Ezt az ékszert nem látja többet senki, ha csak Polycrates
csukájának az utódja ott nem settenkedik valahol a vizekben.</p>
<p>Ez a tény egyszerre megalapította az aranyhajú hölgy
hírnevét.</p>
<p>Kaczér hölgy feltette volna a lábát a padra s úgy kapcsolta
volna fel a bokájára a leejtett kösöntyűt. Ő beledobta azt a vízbe
s nem bocsátotta közbámulatra a bokáit. Pedig tehette volna.</p>
<p>A két udvarló erre visszamaradt disputálni.</p>
<p>A szép hölgy pedig folytatta egyedűl a sétáját.</p>
<p>Az én barátom, a trafikás, mindezzel nem törődött. Fogott
magának két hajósszéket, az egyikre ráült, a másikra feltette a
lábát s olvasta a Newyork Heraldot, hátulról kezdve.</p>
<p>A középfedélzeten ez alatt egy egészen ellenkező szczéna
játszódott le.</p>
<p>A gépház üvegfalának támaszkodva ült egy öreg ember, kopottas,
durva öltözetben; ősz haja az arczába csüggött ziláltan. Mereven
nézett maga elé, csak szemeinek koronkinti rémes elmeredése
mutatta, hogy él. Különben egészen hasonlított a Barnum muzeumában
látható viaszalakokhoz.</p>
<p>Mellette állt egy fiatal, szilfid termetű leányka, ideálszép
halovány arczczal, egyszerűen lesimított szőke hajjal, nagy kék
szemekkel.</p>
<p>S a mi legfeltünőbb volt e madonnai arczon: egy vékony veres
vonal a homlokán, mely mint egy glória vonult rajta végig.</p>
<p>A leányka gitározott és énekelt valami szomorú románczot.
<span class="pagenum"><a name="Page_200" id=
"Page_200">-200-</a></span></p>
<p>Koldulni nem szabad, de énekelni szabad.</p>
<p>A fiatal leányka nyilván abból a czélból énekelt és gitározott,
hogy a jószivű közönség dobjon egy-egy sixpencet annak az öreg
embernek a földre tett kalapjába.</p>
<p>Az aranyhajú hölgy odajárult a leánykához s felszólítá őt, hogy
mondja el a balsorsának a történetét.</p>
<p>Az utazó sereg körülállta őket; magam is odatolakodtam.</p>
<p>Utitársam, a trafikás, olvasta a regényt a Tárczában.</p>
<p>A karcsú leány szép szimpatiás hangon mondá el a valóban megható
katastrófát, mely belőle és ősz atyjából hontalan koldusokat
csinált.</p>
<p>Atyja farmer volt az Arkanzász államban. Volt viruló gazdasága,
szép háza, nyájai, gulyái; három derék fia. Egy éjjel a csippevász
indiánok megrohanták a tanyájukat orozva; rájuk gyujták a házat. A
férfiak hősileg védték magukat, de egyenkint elestek a vad indiánok
tomahakk csapásai alatt. Az ősz apa látta gyermekeit
lemészároltatni, egész vagyonát a lángoktól elemésztetni. Ez mind
nem volt elég. A rézbőrűek egyetlen leányát is elfogták s azon is
végre akarták hajtani azt a borzasztó műtétet, a skalp levágását.
Már megtették a metszést a homlokán végig, a midőn előrohant az
erdőből a köztársasági önkénytes lovasság s szétverte az
indiánokat, kiszabadítá a halálra szánt leányt. De már akkor az apa
meg volt őrülve. Gyermekeinek elvesztése megölte a lelkét. És a
leánynak, a míg csak él, mindig ott marad az indus késének a nyoma
a homlokán, mint egy veres homlokszalag.</p>
<p>Igenis, mint egy glória a martyrhomlok körül.</p>
<p>Az egész társaság könyekig volt meghatva.</p>
<p>Az aranyhajú hölgy nem szólt semmit, hanem átkarolta a fiatal
leánykát s aztán lekapta fejéről a kerek kalapját, maga egy
szuverén aranyat dobott belé s azzal a leányka kezét karja alá
vonva, elindult könyöradományt gyűjteni a forradalom áldozatai
számára.</p>
<p>Legelőször is az udvarlóit vette elő. <span class=
"pagenum"><a name="Page_201" id="Page_201">-201-</a></span></p>
<p>A fehér kalapos egy öt dolláros grénbakkot akart a kalapba
tenni.</p>
<p>A hölgy nem fogadta el.</p>
<p>– Ah uram! Ön, a huszemeletes ház tulajdonosa! Öt dollárral akar
engem megsérteni? önnek legalább husz dollárt kell adni.</p>
<p>A kis gavallér engedelmeskedett: aranyakat adott.</p>
<p>Akkor a bukaniéra került a sor.</p>
<p>Az összefonta a karjait a mellén.</p>
<p>– Nem! Miss! Én ingyen sohasem adtam semmit. Hanem, ha ön ád
nekem ebből a szép arany hajából egy fürtöt – no csak egy tincset –
hát akkor én azt az egész összeget, a mit ön itt ennél a
társaságnál beszed, megduplázom.</p>
<p>Az aranyhajú hölgy egy szót sem szólt; az övén csüggő
kigyóbőr-táskából kivett egy parányi ollócskát s ott az egész
társaság előtt levágott egy hosszú hajsugárt dús hajzatából s azt
az ujja körül csavarva, odanyujtá a bukaniénak.</p>
<p>Az rögtön elzárta azt a hajcsomót a lánczáról lefüggő medáljába
s fejbólintással jelezé, hogy áll az alkú.</p>
<p>Ez roppant szenzácziót keltett a társaságban! Most már ugyancsak
mindenki belenyúlt az erszényébe, hogy a bukaniét lefőzzék! Magam
is hozzájárultam tíz dollárral, a mit a bájos hölgy egy elragadó
mosolylyal köszönt meg.</p>
<p>Az utitársamat is felszólítá az adakozásra, de a trafikás azt
mondá, hogy «nó!» és egy fillért sem adott. Olvasta a legújabb
baleseteket a lapból.</p>
<p>A gyűjtés eredménye, megszámlálva, kiadott ötszázharminczöt
dollárt.</p>
<p>A bukanié egy szemhunyorítás nélkül fizetett. Az egész összeget
odatölték az öreg farmer kalapjába.</p>
<p>A leánya örömrepesve mutatá a pénzt az öregnek.</p>
<p>– Nézd, apám! Arany! ezüst!</p>
<p>Annak egy vonás nem mozdult az arczán. Még az aranyat
<span class="pagenum"><a name="Page_202" id=
"Page_202">-202-</a></span> és ezüstöt sem látta. Érzéketlen volt
minden iránt, a mi körülötte történik.</p>
<p>A bukanié fényeskedni akart; mutatta, hogy nincs inye ellen az
érvágás; még megtetézte a nagylelküséget.</p>
<p>Felszólítá a glóriás misst, hogy atyjával együtt legyenek az ő
vendégei a tabledot-nál. A miss elfogadta mind kettőjük
nevében.</p>
<p>Úgy kellett neki kézen fogva vezetni az öreget.</p>
<p>A véletlen úgy hozta, hogy én szemközt ültem az asztalnál a
szerencsétlenekkel.</p>
<p>Mondhatom, hogy megható látvány volt, a midőn ez a mártir arczú
leányka a magával jól tehetetlen embert etette és itatta. Úgy
kellett neki minden falatot a szájába rakni, a fejét tartani, a míg
iszik. Közbe gyöngéd szavakat suttogott a fülébe s lopva
megcsókolta a halavány arczát.</p>
<p>Én egészen el voltam bájolva e látványtól.</p>
<p>– – Minő arany szív! mondám a mellettem ülő trafikásnak. Valódi
ó-testamentomi regék közé való jelenet.</p>
<p>– Ühüm! mondá a trafikás, fogaival ropogtatva a háromszögletű
amerikai diót.</p>
<p>Azt mondhatom, hogy fájt a szivem, midőn Chicagóba megérkezve,
el kellett válnom a mesébe illő nemes alaktól, a kinek glória
környezte arczát sohasem fogom elfelejteni.</p>
<p>– Valjon fogom-e őt még az életben látni valaha? sohajték fel az
utitársam előtt.</p>
<p>– Meglehet.</p>
<p>A legfényesebb vendéglőbe szálltunk: a Hotel du Monde-ba.</p>
<p>Az átöltözést elvégezve, bementünk a trafikással a pazar
fénynyel berendezett étterembe. Villanyvilágítás volt
mindenütt.</p>
<p>S a tündéri világítás mellett ott láttuk egy kerek asztal körül
ülni az aranyhaju delnőt, a fehér kalapos udvarlót, a glóriás
hölgyet és az ősz farmert. Strassburgi pástétomot <span class=
"pagenum"><a name="Page_203" id="Page_203">-203-</a></span> ettek s
bordóit ittak hozzá. Mondhatom, hogy jó étvágyuk volt, s az őrült
farmernek senki sem rakta az ételt a szájába, rátalált magától is.
Kocczintot a többiekkel is, s nagyon jókat nevetett közbe.</p>
<p>A trafikás felvilágosított.</p>
<p>– Barátom, ez egy vándor tolvajtársaság. Így szokták az utazó
publikumot megadóztatni.</p>
<p>– Hát az a skalp vérnyoma ott a hölgy homlokán?</p>
<p>– Az anilinnal van odafestve.</p>
<p>– De a vízbe dobott kösöntyű?</p>
<p>– Az czinkből van, a minőt negyven centért árulnak az
utczaszögleten.</p>
<p>– Hát a levágott hajfürt?</p>
<p>– Hamis haj.</p>
<p>– E szerint az egész komédia csak a gazdag bukanié kifosztására
volt szinre hozva?</p>
<p>– Várjunk csak egy pillanatig!</p>
<p>A gömbölyű asztalnál még egy üres hely volt.</p>
<p>Nemsokára jött a fentartott hely gazdája, fekete frakkban, fehér
mellényben és nyakravalóval. Tökéletes korrekt viseletű gentleman
volt. Udvariasan üdvözölt mindenkit; a gomblyukában volt egy
gardénia. Leült és rendelt magának három tuczat osztrigát meg egy
palaczk jeges pezsgőt.</p>
<p>Ez meg a bukanié volt.</p>
<p>– Nem adná ön kölcsön a New-York Heraldját? mondám a
trafikásnak.</p>
<p>– Addig kellett volna önnek az ujságot kérni, a míg nem adta oda
nekik a tíz dollárját.</p>
<hr class="chap" />
<p><span class="pagenum"><a name="Page_204" id=
"Page_204">-204-</a></span></p>
<h2>A RÉGI SZÉP RESTAURÁCZIÓK.</h2>
<p>Az 1848/9-iki szabadságharcznak egyik legfényesebb napja a piski
hid körüli ütközet. A hidat már elfoglalták az osztrákok, ekkor azt
mondá Bem: «Ist die Brukken verloren, Siebenburgen verloren!» s
erre a 11-dik zászlóalj, az Inczédy csapatja szuronyszegezve vívta
vissza az elveszett hidat, s a hadállást mindvégig megtartotta
aztán a magyar sereg.</p>
<p>Ebben az elkeseredet harczban a veres pántlikás önkéntesek is
résztvettek, s helyreállították a nemzetőrök becsületét. Különösen
kitünt egy őszbevegyült szakállú önkéntes e csapatból, ki
puskaagygyal verte szét az ellenséget az elfoglalt ágyú mellől. Az
ütközet után a vezér különösen megdicsérte a vitézlő hazafit, a
mire ez nagy flegmával azt felelte:</p>
<p>– Mi ez mind a Papszász restaurácziójához képest?</p>
<p>Hát neki az egész piski ütközet csak longa méta lapdázás volt!
Hanem az a bizonyos tisztujítás, az volt a valami! Ott neki kilencz
lyukat ütöttek a fejébe, s ugyanannyi fehér tollasnak törte ő be a
fejét!</p>
<p>Pedig hát nem az volt a leghiresebb restauráczió a században. A
megyének a neve nem akar az eszembe jutni, a hol ez végbe ment; a
negyvenes években történt. A tisztujítás napján korán reggel
felgyülekezett mind a két tábor a megyeház udvarára, a hol a tágas
kőfallal kerített térnek két oldalán elkülönítve állíttatának fel,
jelöltjeik nevét lobogtató zászlóikkal. Előre lehetett látni egy
tekintésre, hogy a zöld tollasok nagy kisebbségben vannak a
<span class="pagenum"><a name="Page_205" id=
"Page_205">-205-</a></span> veres tollasok felett. A lefolyt
éjszaka sokat eltántorított. Erős volt a kapaczitáczió! Jártak a
tallérok. Sok ember megrágta a szijat: renegát lett és dezertált.
Nagy volt az elkeseredés a zöldtollas táborban. Etetés, itatás,
nemes érczekkel való nyomatékozás mind alkotmányosan bevett
módszerek. A hogy nagy Frigyes mondta: a hadjáratban azé a
győzelem, a kinek a zsebében marad az utolsó tallér. Azonban ennek
ellenmódszere is van, a mit az uzus a praxisnak megenged. Azon az
oldalán a megyeház udvarának, a hol a zöld tollasok álltak, kezdett
el a nemes vármegye valami új börtönfélét építtetni, a falak csak
félig voltak készen, a sok tégla ott hevert rakáson.</p>
<p>Fenn a megyeház termében nagy volt a vitatkozás a kandidatura
fölött, a szónoklatok lehallatszottak az udvarra; lenn az udvaron
mind a két tábor rekedésig ordította az alispán jelöltjei nevét,
míg végre egy órai lárma után megjelent az erkélyen a nagy fekete
tábla ezzel a felkrétázott szóval:</p>
<h3>VOX.</h3>
<p>Kezdődik a szavazás.</p>
<p>Mielőtt megkezdődnék, bezárják a megyeház kapuit, bejönni nem
szabad többé; a leszavazott nemes urakat a kis ajtón bocsátják ki
az utczára.</p>
<p>Ebben a pillanatban elkezd a téglazápor hullani a veres tollasok
fejére onnan az építmény felől.</p>
<p>A veres tollasok nem vették tréfára a dolgot, s nagy rohanással
futottak a kapu felé; boldog volt, a ki a téglából nem kapott.
Néhány percz alatt tiszta volt a veres tolltól a vármegyeház
udvarra. De még ez a taktikai siker nem volt elég a zöld tollas
tábornak. Ők még kellő mértékben ki is akarták használni a
győzelmüket. Utána rohantak a futó ellenfélnek, kiverték a városból
s még a városon kívül is, a sík mezőn, az országuton püfölték végig
a hitehagyottakat. <span class="pagenum"><a name="Page_206" id=
"Page_206">-206-</a></span></p>
<p>Ez alatt azonban megérkezik a város másik oldaláról egy elkésett
csapatja a veres tollasoknak; a kik messze földről jöttek s
útközben nagy lelkesedést ittak a tanyán. Voltak százötvenen.</p>
<p>Ezek nyitva találván a megyeház kapuit, szépen berukkolának, s
látva, hogy a vox ki van írva a fekete táblán, követelték, hogy
kezdődjék hát meg a szavazás.</p>
<p>Meg kellett kezdeni. A veres toll egyedül volt az udvaron.</p>
<p>Mire aztán a zöld tollas tábor visszakerült a vármegyeház
udvarára, már akkor zárt kaput talált maga előtt. Odabenn folyt az
alkotmányos aktus.</p>
<p>Ők voltak ezerötszázan: a veres tollasok pedig csak százötvenen.
– Hanem az utóbbiaknak vasvilláik voltak. A megyeháznak rácsos
kapuja volt; a mint azt a zöld tollasok be akarták törni, a veres
tollasok vasvillákkal szúrkálták őket agyba-főbe; a megsebesültek
jajgatására megfélemlett az egész tábor, abba hagyta az ostromot.
És ekkor az a százötven verestollas kirontott a fokosaival,
vasvilláival a zöld tollasokra. S ugyanazon az úton, a melyen egy
órával elébb ezek verték ki a városból az ellenpártot, megűzték
ezek a győzteseket vitézül, s aztán visszatértek szép rendén
voksolni.</p>
<h3>VÁROSI TISZTÚJÍTÁS.</h3>
<p>Hogy hajdanában a királyi városokban is divott a restauráczió,
még pedig a megyei választásoknál még szigorúbb szabályok szerint,
t. i. évenkint megújítva, annak bizonyságát találjuk egy 1681-ben
kiadott krónikában, melyben a kassai biróválasztás szertartásai
vannak leírva.</p>
<p>Minden évben, háromkirályok napján az első hajnali harangszóra
minden kapuját bezárták a városnak s azon percztől fogva a déli
harangszóig senkinek sem szabad a várost elhagyni. Se oda
bejönni.</p>
<p>Hajnalhasadtakor a város fürmendere maga köré gyűjti a száz
tagból álló külső tanácsot; melyben egyenlő számmal <span class=
"pagenum"><a name="Page_207" id="Page_207">-207-</a></span> vannak
képviselve a város lakói, nemzetiség és vallásfelekezet szerint. 33
magyar, ugyanannyi német, és tót; – kálvinista, lutheránus és
pápista. Századik maga a fürmender.</p>
<p>Ez a száz kiválasztott férfiú állapítja meg szavazás utján, hogy
ki legyen a következő évben a kassai biró? Maradjon-e a régi, vagy
új következzék utána.</p>
<p>Ha a százak között megállapodás jött létre: akkor az egész külső
tanács kivonul proczeszszióban a temetőbe. A temető ez alkalomra
vastagon be van terítve szalmával.</p>
<p>A mint a százak egybegyűltek a temetőben, kiküldik a heroldot,
hogy hívja meg a küldő tanács nevében az új választott birót a
körükbe.</p>
<p>Mikor az új választott biró megindul, megszólalnak a város
tornyaiban valamennyi harangok s addig el nem hallgatnak, a mig a
biró a városházára vissza nem érkezik.</p>
<p>Jön pedig a biró egy újdonatúj szekéren, mely elé hat fekete ló
van fogva. Az a szekér pedig meg van rakva simára gyalult hosszú
tölgyfa-hasábokkal.</p>
<p>A szekeret kisérik a város czéheinek mesterei, templomi
zászlóikkal és mesterségeiket bizonyító jelvényeikkel, melyeket
később a biró házánál leraknak.</p>
<p>A mint a temetőbe ért a diszmenet: a fürmender kikiáltja a
választott birónak a nevét; a melyre a jelenlevők háromszoros
vívátot kiáltanak, a városi trombítások és dobverők háromszor
üdvriadót recsegtetnek, az új birót a két legidősebb tanácsúr egy
karszékbe leülteti, s arra a négy legifjabb tanácsúr felemeli őt
karszékestől a vállaira.</p>
<p>Akkor azután a fürmender e szavakat intézi hozzá:</p>
<p>«Így fog tégedet Kassa városának közönsége egész biróságod alatt
a vállain hordani, ha városunknak, hazánknak és vallásunknak híven
fogsz szolgálni. Ha ellenben árulóvá lennél a város, a haza és a
vallás ellen: ama hasábfákból, a miken idejöttél, fogunk máglyát
rakni a számodra, itt ezen a helyen, a temető kertben s ezen
égetünk meg.»</p>
<p>(S egy ízben szavuknak is álltak a kassai polgárok.)
<span class="pagenum"><a name="Page_208" id=
"Page_208">-208-</a></span></p>
<p>Innen azután visszatérnek ismét a városba és sorra járják minden
felekezet templomait s mindegyikben isteni tiszteletet
szolgáltatnak: a kálvinista templomban magyar, a pápistában német
prédikáczió tartatik – bevett szokás szerint rövid. Annál hosszabb
azonban a lakoma, melyet a város az új biró tiszteletére rendez,
melyhez hivatalos minden czéhbeli polgár, külső tanácsos, pap,
katonatiszt és egyházfi. A lakoma alatt a városi kórus, a
regenschori vezénylete alatt mindenféle betanult vocal és
instrumentál zenedarabokkal emeli az ünnepély magasztosságát. –
Ebéd után a város fiatal legényei kopja-szúrással és lóháton való
dulakodással fejezik ki hazafias délczeg jókedvüket; éjjelre
nagyszerű örömtüzek a hegyeken, s általános lámpa-kivilágítás
rekeszti be az ünnepélyt.</p>
<p>Így ment végbe a városi restauráczió ezelőtt kétszáz
esztendővel.</p>
<hr class="chap" />
<p><span class="pagenum"><a name="Page_209" id=
"Page_209">-209-</a></span></p>
<h2>SZÉL GÁSPÁR UTÓDAI.</h2>
<p>Ki volt az a Szél Gáspár?</p>
<p>Szél Gáspár volt egy nevezetes poéta a század elején.</p>
<p>Írt verseket nagyon sokat. Hogy azok nem maradtak meg az utókor
számára: annak bizony nem a szerző az oka, hanem az irigy kiadók, a
kik abban az időben, a midőn Szél Gáspár élt, még nem jöttek a
világra. Ez is egyik kiadói furfang: elkésve születni.</p>
<p>Egyszer ugyan Szél Gáspár összegyűjté a költeményeit s
beállított az egész batyúval a derék nagy Mæczenáshoz, a gyallai
földesúr Tajnay Mihályhoz: azt követelte tőle, hogy nyomtattassa ki
az ő összes verseit.</p>
<p>– Kinyomtattassam. Dehogy nem nyomtattatom ki! mondá a Mæczenás,
s átvéve az egész háti kosár poémát, kiszolgáltatá azt az
ispánjának, kellő utasítás mellett.</p>
<p>Éppen búzát nyomtattak a szérün: az ispán odavitette a verseket;
kitelt belőlük egy egész «ágyás.» Négy ló kinyomtatta valamennyit
szépen. Fel is szórták. Polyva lett elég; de mag nem maradt.</p>
<p>Egy költeménye mégis megragadt az emlékezetemben. Az elemi
tanítók szokták vele ijesztgetni a gyermekeket az én sexta
koromban.</p>
<div class="poem">
<div class="stanza"><span class="i0">«Mester Mátyásnak<br /></span>
<span class="i0">Selyem gatyásnak<br /></span> <span class=
"i16">Verseket<br /></span></div>
<div class="stanza"><span class="i0">Visz a kasznárom,<br /></span>
<span class="i0">Ki több, mint három<br /></span> <span class=
"i16">Esztendős.»<br /></span></div>
</div>
<p><span class="pagenum"><a name="Page_210" id=
"Page_210">-210-</a></span></p>
<p>Arról is volt azonban tudomása Szél Gáspárnak, hogy nem csak
rimes versek teremnek a Helikonon, hanem mértékes versek is. Szél
Gáspár ezt a technikai feladatot akként oldotta meg, hogy megmérte
czérnával az első és második sort a megkezdett versből; a harmadik
és negyedik sornak aztán ezen czérnán kötött csomók adták meg a
mértéket. Poéta diák korunkban úgy hítták a rosz metrummal
szégyenkedő poémát, hogy «Szél Gáspár czérnája.»</p>
<p>Később egy méltó utódja támadt Szél Gáspárnak, egy jobb sorsra
érdemes, buzgó felvidéki Tyrtæusban, a kinek a szájhagyomány ezt a
distichont tulajdonítja:</p>
<div class="poem">
<div class="stanza"><span class="i0">«Róka szoros egykor nagy
ehetnám lyukba bebújta.<br /></span> <span class="i0">Dombos az
oldala lett: nem lehet ám gyere ki.»<br /></span></div>
</div>
<p>(Tudniillik, hogy a róka felfalta a nyulat, mely a vadászok elől
bebújt az odúba s jól lakva, nem tudott a lyukból
visszavonulni.)</p>
<p>Hogy sok ilynemű remekműve láthatott gyertyavilágot, azt engedi
sejtenünk az az epigramma, a mit Vörösmarty írt hozzá:</p>
<div class="poem">
<div class="stanza"><span class="i0">«Édes Malakidesz, ucseg Isten
nem te magyar vagy.<br /></span> <span class="i0">Muzsa tied meg
van egy szuka tót kutya mert.»<br /></span></div>
</div>
<p>Követte e nyomdokokat a híres Puskás Márton, a kinek keze
szennyét már megtaláljuk egy némely vidéki kalendárium lapjain.
Azok között ez a legszebb</p>
<div class="poem">
<div class="stanza"><span class="i0">«Láttam ama híres szigetvári
Zrinyit<br /></span> <span class="i16">Mozgatni
inyit.<br /></span></div>
<div class="stanza"><span class="i0">Úgy vágta a török
kozákot<br /></span> <span class="i16">Mint a
mákot.»<br /></span></div>
</div>
<p>Még közelebb esik hozzánk Vojtina Mátyás, a kit Arany János
didaktikai költeményei boltczimeréül választott.</p>
<p>Vojtina Mátyás Bernát Gazsinak az inasa lett volna, ha hivatását
komolyan vette volna.</p>
<p>Bernát Gazsi maga is a hajdani Józsa Gyuri iskolájának
<span class="pagenum"><a name="Page_211" id=
"Page_211">-211-</a></span> a baccalaureatusa volt: a kinél a
gazdatisztnek az volt a konvencziója, hogy «fizetés semmi, hanem
szabad lopás.»</p>
<p>Ezt az axiomát azonban Bernát Gazsi egy clausulával
tökéletesitette:</p>
<p>– Édes Vojtina Mátyás, nekem az ellen, hogy lopj, in theoria
semmi kifogásom: hanem in praxi az ellen, hogy én tőlem lopj,
ünnepélyesen tiltakozom.</p>
<p>Tehát ez a Vojtina Mátyás örökitette meg a nevét azzal a harczi
dalával, melyet 1849-ben írt a magyar hadfiak felbuzdítására:</p>
<div class="poem">
<div class="stanza"><span class="i0">«Egy kis halál nem tesz
sokat:<br /></span> <span class="i0">Őseinknek szintúgy
volt!»<br /></span></div>
</div>
<p>Ehhez az iskolához tartozott (mert iskola ez!) Petőfinek a
székesfehérvári szállásadója is: egy becsületes kézműves mester, ki
a versírás mesterségébe azt az újítást hozta be, hogy minden szó
elé egy «s» betűt tett. Egyszer Petőfinek, a mig a szinházban járt,
az inas gyerekek elhányták az írótollát; mikor legjobban irhatnékja
volt, nem volt mivel, aztán lúd sem volt a háznál, hogy más tollat
húzhatott volna ki a szárnyából. (Aczéltollal még akkor csak a
grófok írtak.) Megszánta a szállásadó mester s oda kölcsönzé neki a
saját «költői tollát.» De csak azon feltétel alatt, ha e nagylelkű
pályatársi segítséget ő is megörökítheti Petőfi költeménye alá
irott distichonban.</p>
<p>A distichon hangzott ekképpen:</p>
<div class="poem">
<div class="stanza"><span class="i0">«S nem találja s
pennáját<br /></span> <span class="i0">S nem teheti s
munkáját.»<br /></span></div>
</div>
<p>No hát hajdan ez a genre csak egyesével bukkant elő; de most már
egész felekezetté szaporult az. A vad pœzisnak baczillusai vannak!
Mikor egy királyhymnuszra, egy balladára pályázat hirdetődik,
százával bujik elő, mint zápor után a vargánya, a Szél Gáspár
ivadéka. Pardon vargánya! Hisz ez megehető; ezek valóságos
pöfetegek, a mikből boszorkányliszt porlik fel, a mint felnyitjuk.
<span class="pagenum"><a name="Page_212" id=
"Page_212">-212-</a></span> S mikor meg egy Teleky-, egy
Karácsonyi-drámaverseny indul meg, előtámadnak a Szél Gáspárok
óriásai. A legtöbbnek sejtelme sincs a verselésről, a szófűzésről:
írnak olyan nyelven, a minőn soha senki sem beszélt; hosszú
frázisokban egy árva gondolat nélkül; a ki valami bolondot tud
mondani: az már zseni közöttük. S ezekkel soha sem hiteti el senki,
hogy ők nem lángelmék, nem csillagok, a kiket az irigy pesti irók
lehajigálnak az égből: – s ezzel gyakran elrontják az egész
életüket.</p>
<p>Nem régiben egy nagy magyar városban egy jó keresetnek örvendő
derék szabómestert csipett meg a helikoni bögöly ilyen formán. Azt
álmodta, hogy ő neki íróvá, világreformátorrá kell lenni. Ott
hagyta a jó üzletét, a jövedelmező műhelyét s feljött Pestre
írónak. Most aztán panaszkodik, hogy az éhhalállal küzd.</p>
<p>De hát, édes atyámfia! Hogy lehet valakinek éhen halni, a kinek
az úr Isten varrótűt adott s a ki annak a tudományát tudja? Az a
varrótű ád kenyeret is, becsületet is: Szél Gáspár tolla nem
ád.</p>
<p>Majd mondok én legközelebb egy mesét a varrótűről.</p>
<hr class="chap" />
<p><span class="pagenum"><a name="Page_213" id=
"Page_213">-213-</a></span></p>
<h2>HÁNYFÉLE A BECSÜLET?</h2>
<p>Szép mondás volt az egy birótól: «én csak egyféle becsületet
ismerek.»</p>
<p>És igaza is volt. Úgy is kell!</p>
<p>A törvényszék nem mészárszék, a hol a húst minőség szerint
mérik: más ára a szegyének, a tarjának, meg a felsálnak. A ki a
biró elé hozza a becsületét, annak csak egyforma minőségből mérnek;
ott nincs kövér becsület, vagy ösztövér becsület. A birónak azért
van a serpenyő a kezében, hogy megmérje rajta, hány gramm lett
belőle elvéve; a szerint taksálja a birságot. Kié volt, mié volt a
becsület, ahhoz neki semmi köze. Ez az igazi jogegyenlőség – a biró
előtt.</p>
<p>De másképen van ám a becsületkérdés a nagy biró: a világ
előtt.</p>
<p>Azt mondja egyik dzsentlmen a másiknak: «oh, te tolvaj! oh, te
svindler! oh, te zsebmetsző!» – Azonban kártya van mind a kettőnek
a kezében s kártya közben nem sértette meg vele a másik úrnak a
becsületét; mikor fökelnek egymás szivarjáról rágyújtanak s haza
mennek. – Ha kártya nélkül mondta volna ezeket: nagy
becsületsértést követett volna el vele.</p>
<p>Ellenben, ha egyik dzsentlmen a másiknak arra a kérdésére, hogy
«mikor fizeted már ki a váltódat, a mit rajtam exekváltak?» azt
feleli, hogy «nem vagyok én próféta!» hát ezzel a becsületén semmi
csorbát sem ejtett. Ha ellenben kártyázás közben csinálta azt az
adósságot s azt 24 óra alatt ki nem fizeti, elvesztette a
becsületét s ki van tiltva minden társaságból. <span class=
"pagenum"><a name="Page_214" id="Page_214">-214-</a></span></p>
<p>«Te áruló! Te szédelgő! Te kókler! Te hitszegő!»</p>
<p>Becsületsértés ez? Oh nem! Csak képviselőházi nyájaskodás. A
folyosón künn – ott már becsületsértés volna.</p>
<p>Ha egy bankár elmulasztja ultimóban kiegyenlíteni tartozásait,
elvesztette becsületét: azt ünnepélyesen kiharangozzák a börzéből.
– Nojszen, győzne harangozni a kaszinó kapusa, ha ott is ez volna a
becsület-regula!</p>
<p>Ellenben, ha ugyanannak a bankárnak a differencziák
kiegyenlítése alkalmával beütik a kalapját a fejébe, szépen
kivasaltatja a kalapját s nem szól felőle senkinek; de ha
dzsentrinek nem nyújt vissza kezet, a ki elé ő kezet nyújtott: az
becsületsértés s orvoslást követel – vassal és nem vasalóval.</p>
<p>Egy virágcsokorral való megkinálás lehet az egyik hölgyre nézve
becsületsértés, a másikra nézve nem az. Volt már a biróság előtt
olyan eset is, hogy egy poéta szerelmes verset írt egy
kisasszonyhoz, a ki ezt becsületsértésnek vette s ugyancsak meg
volt akadva a biró, hogy mit ítéljen ez ügyben! Nem tudom, mi lett
volna belőle, ha a vádló meg nem bocsát a vádlottnak.</p>
<p>Két szinésznő összekap azon a becsületkérdésen, hogy melyiket
illeti meg az első ülés a páholyban? A két férj ezért megverekszik
s egyik agyonlövi a másikat. A szinésznői becsület ennyire
érzékeny. Ez Magyarországon történt. Ellenben Párisban két hires
szinésznő érzékenyen összetűzött: madame Theo és madame Judic.
Madame Judicnek a férje odament madame Theonak a férjéhez s úgy
vett rajta elégtételt, hogy varratott vele magának egy frakkot.
Madame Theonak a férje t. i. szabó volt.</p>
<p>Volt egy hirhedt affér, a miben magam is voltam egy ideig
szekundáns, a minek az volt az alapja, hogy egy szerkesztő azt irta
egy iróról (a ki különben garszon ember volt), hogy éjente gyanus
utczákban jár fiakkeren. Becsületsértés-e ez? Tessék biró elé
vinni! Csak úgy tudtunk a komplikált becsületügyből kiszabadulni,
hogy a szerkesztő leköszönt az állásáról. <span class=
"pagenum"><a name="Page_215" id="Page_215">-215-</a></span></p>
<p>Egyszer Gyulai Pál megkritizálta Tóth Kálmánnak a költeményét s
a szerelmes verseiről olyan formát mondott, hogy azok nem valódi
érzelemmel vannak irva. Úgy de Tóth Kálmán azokat a menyasszonyához
irta s annál fogva megesett az, hogy a kritikából becsületkérdés
lett s Tóth Kálmán meglőtte Gyulainak a lábát. No, ha a kritika
becsületkérdés számba menne, akkor nekünk már Gyulaival torpedókkal
kellene egymásra lövöldöznünk.</p>
<p>De hát, hogy a legáltalánosabb becsületbeli fogalmakra térjek:
ugyan becsület-e az, ha egy férj a feleségét megcsalja?</p>
<p>Úgy-e, hogy nem az?</p>
<p>És azért becsületsértés-e az, ha valakire azt mondják, hogy a
saját feleségét megcsalja s a másét elcsábítja? Kirekesztik-e azt a
kaszinóból, a klubból, az országházból? Úgy-e, hogy nem rekesztik?
Tehát az és nem az?</p>
<p>S ha én azt mondom, hogy azon urak közül, a kik most ezt a lapot
olvassák, annak, a ki így bánik a becsülettel, toll nőjön az orrán:
tíz közül hány fog az orrához kapni? Keveset mondtam: ezret kellett
volna mondanom.</p>
<p>És azért mégis megtörtént rövid idő alatt, hogy három igen
nagyszerű, igen hatalmas és népszerű alak bukott meg azon a
becsületbeli kérdésen, hogy a saját feleségét elhanyagolta s a más
feleségének udvarolt. (Dilke, Boulanger és Parnell.) A biró a
közvélemény volt, ezeknek a becsülete nem tűrte azt a homályt,
össze kellett omolniok a közvélemény előtt.</p>
<p>A hányféle az ember, annyiféle a becsület s annyiféle annak az
ára; hanem a biró előtt: ott csak egyféle van, csak a taksája
változik – öt forinttól száz forintig.</p>
<hr class="chap" />
<p><span class="pagenum"><a name="Page_216" id=
"Page_216">-216-</a></span></p>
<h2>AZ ÚJ SZŐLŐVÉSZ, A «NEKROPÓLISZ».</h2>
<p>Haragodnak nagy voltában, miket küldesz még ránk, óh édes
anyaföld?</p>
<p>Meglátták a mi szemeink a filloxérát (górcsövön keresztül),
azután megismerkedtünk a peronoszpórával; ennek még jól meg sem
tanultuk a nevét, már bekopogtatott hozzánk a blak-rot, nyomba jött
utána a white-rot. Egyik gonoszabb nyavalya, mint a másik.</p>
<p>S ime most egy újabb veszedelem fenyegeti a mi szőlőhegyeinket:
a nekropólisz.</p>
<p>Az egész Gellérthegyen nincs már szőleje másnak, mint
Kerkápolyinak, meg Molnár Istvánnak, az állami szőlőakadémia
igazgatójának. Ők megvédelmezik a maguk enklávéit a sivatag
közepette szénkéneggel, rézgáliczczal, szuperfoszfáttal,
chilisalétrommal s más efféle füst nélküli puskaporokkal; de most
jön szegény fejünkre a «nekropólisz»! Mi védelmet találnak ez
ellen?</p>
<p>Pulszky Karcsi fedezte föl ennek a nyavalyának a csiráit a
temetőkben és az emlékszobrokban.</p>
<p>Tudvalevő dolog, hogy ha egy rendes hétköznapi ember meghal, hát
azt eltemetik s azzal jól van; de ha egy rendkivüli ember hal meg:
egy hires államférfi, nevezetes költő, vagy kiváló serfőző, annak
szobrot emelnek s akkor azt még egyszer agyonütik.</p>
<p>Nem elég szegénynek, hogy életében a törvényjavaslataiért
lehazaárulózták; holta után a kőbe, érczbe vésett szobrának esnek
neki s azon folytatják az ócsárolást.</p>
<p>Ezen a bajon az én Károly barátom aként vél gyökeresen
<span class="pagenum"><a name="Page_217" id=
"Page_217">-217-</a></span> segíthetni, hogy valamennyi hires
magyar embert felküld a Szent-Gellért hegyre szobrostul,
epitáphiumostul együtt, temetkezni. Ott még van számukra üres hely,
a Kerkápolyi szőleje, meg az állami szőlőiskola.</p>
<p>Ültessünk a helyébe nekropóliszt!</p>
<p>Ez aztán a megfordított vandalizmus!</p>
<p>Kivágni az eleven szőlőtőkéket és sirköveket ültetni a
helyükbe!</p>
<p>Hol van az a mauzoleum, mely egy jól megtelt pinczével
versenyezhet?</p>
<p>Mikor én e tervet a külön lenyomatból elolvastam, a hideg
borzongott végig a hátamon.</p>
<p>Én ősztől tavaszig mindennap a legfölségesebb kilátásban
gyönyörködöm, a svábhegyi kertecském lonkájáról a szép Budapestre.
Hát már ezentúl én minden reggel, este, rögtön a temetőt lássam
magam előtt? Szemem előtt a Gellérthegy egész terjedelmében,
megrakva siremlékekkel. Azt nézegessem mindennap, hányat öntöttek
már bronzba kortársaim közül? Hát én belőlem milyen rézorru
szörnyeteget fog csinálni a szobrász, ha megnekropóliszosodom?</p>
<p>Hiszen nem vagyok még trappista barát, hogy örökös «memento
mori» fogadjon!</p>
<p>Hanem aztán, mikor praktikus oldaláról fogtam föl a dolgot,
kezdett az első felháborodásom lecsillapulni.</p>
<p>Hisz a terv és a kivitel között még nagy időköz lehet.</p>
<p>Előbb ezt jól megvitatják a hirlapok, mig odáig megérett a
dolog, hogy a képviselőházban meginterpellálják miatta a
kultuszminisztert: van-e tudomása róla, hogy a fővárosi szobrok nem
jól érzik magukat a helyeiken, s a nevezetes halottak nincsenek
megelégedve az alkalmaztatásukkal?</p>
<p>Erre a miniszter megigéri, hogy ki fogja adni az ügyet
tanulmányozás végett a képzőművészeti bizottságnak.</p>
<p>A képzőművészeti bizottság átteszi a kérdést a magyar tudományos
akadémiához. <span class="pagenum"><a name="Page_218" id=
"Page_218">-218-</a></span></p>
<p>A magyar tudományos akadémia megbizza véleményadással a
régészeti bizottságot.</p>
<p>A régészeti bizottság összehija a szakértőket, szobrászokat,
építészeket és sirásókat ánkétra.</p>
<p>Az ánkét pártolólag terjeszti az indítványt a fővárosi tanács
elé.</p>
<p>A fővárosi tanács megfontolja az esetet, s átadja a gellérthegyi
szépészeti bizottságnak.</p>
<p>A gellérthegyi szépészeti bizottság örömmel adja beleegyezését a
nekropóliszhoz.</p>
<p>Ekkor átmegy a nekropólisz a fővárosi építészeti
bizottsághoz.</p>
<p>A fővárosi építészeti bizottság megteszi a maga változtatásait a
tervezetben, melyeknek foganatosítása után az egész ügy eljut az
országos közmunkatanács foruma elé.</p>
<p>Az országos közmunkatanács azt mondja rá, hogy ha már a halottak
sem akarnak békében maradni, hát menjenek a hová akarnak.</p>
<p>Ekkor visszakerül a fővárosi tanácshoz a nekropólisz.</p>
<p>A tanács azt mondja, nagyon jó s átteszi az ügyet a pénzügyi és
gazdászati bizottsághoz.</p>
<p>A pénzügyi és gazdászati bizottság azt mondja rá, hogy jól van,
jól; de ki adja ehhez a pénzt?</p>
<p>Ha csak pénz kell? Rögtön megalakul egy agitáló komité, nemzeti
aláirást nyitva a nekropóliszra, melynek működése folytán rövid idő
alatt összekerül ezerháromszázharminczhárom forint, tizezer darab
tégla, meg egy gazdasági kiállítási sorsjegy.</p>
<p>Ennek az alapján annyira képesül a nekropólisz, hogy a városi
képviselő testület elé lehet terjeszteni elfogadás végett.</p>
<p>A városi képviselőgyülésben fölvettetik a kérdés egyházi
részről, hogy vajjon szabad-e egyátaljában a Szent-Gellérthegyet
olyan kálvinista és lutheránus szentek szobraival profanálni, mint
Arany János és Petőfi? Utasíttatik az ügy az esztergomi primás elé.
<span class="pagenum"><a name="Page_219" id=
"Page_219">-219-</a></span></p>
<p>Az esztergomi primás felküldi a kényes természetü tárgyat Rómába
a szentszékhez.</p>
<p>A vatikánból kedvező válasz adatik rá: nekropóliszt szabad a
Szent-Gellérthegyen összerakni vegyes tartalmu alkatrészekből.</p>
<p>Ennek az örömére nagy bankett rendeztetik. Pulszky Károly kopasz
fejére és ősz szakállára toasztok mondatnak.</p>
<p>Kihirdettetik a pályázat a nekropólisz tervére.</p>
<p>Megválasztatik a tizennyolcztagu szakértő bizottság a tervezetek
megbirálására.</p>
<p>Beérkezik ötvenkét terv. Jobbnál-jobbak.</p>
<p>A szakértő bizottság azt mondja mind az ötvenkettőre, hogy nem
ér semmit.</p>
<p>Új pályázat, szükebb verseny mellett végre kedvező eredményre
vezet.</p>
<p>Tudniillik, a melyik legolcsóbb lesz.</p>
<p>S ez az lesz, a mely a mostani czitadella belsejét átalakítja
egy olyan forma körönddé, a milyen most a képviselőház, a hol a
hires emberek szépen egymás mellé ültetve, néznek egymással
farkasszemet.</p>
<p>Csakhogy már akkor valamennyiünk számára be van hozva a
klotür!</p>
<p>És ott fogunk ülni egymással szemközt, a meg nem szolgált
napidijak rézkrajczárjaiból megöntve; Apponyi Albert még mindig
szemközt a miniszteri paddal; réz alakja változhatatlan, s nem
közelíthet se jobbra, se balra.</p>
<p>Csak hogy én ezt már nem fogom a Svábhegyről szemlélhetni!</p>
<hr class="chap" />
<p><span class="pagenum"><a name="Page_220" id=
"Page_220">-220-</a></span></p>
<h2>A MAGYAR THEA.</h2>
<p class="center">(Életkép.)</p>
<p>Az volt az országos fölpezsdülés!</p>
<p>Mikor a «véd-egylet» megszületett.</p>
<p>Végig hangzott az országon a jelszó: «nem használunk semmi
külföldit, csak a honit.»</p>
<p>«Honi!» Ez volt a neve mindennek, a mi vevőre akart találni. A
hölgyek kékre festett babos kartonban jártak, mi férfiak pukovai
kék posztóban, vagy olajzöld gyöngyösi privilégiumban; a havannát
számüztük, szivtuk helyette a selmeczi pipából a jó vékit,
kospallagit. Becsületszavunkat kötöttük le, hogy nem iszunk
franczia pezsgőt, hanem seidlitzporral meg czukorral vegyítjük a jó
neszmélyit s az még jobban habzott, mint a Cliquot. Kávé helyett
használtuk a czikoriát, s czukor helyett a mézet. Saját takácsaink
megszőtték az asszonyaink által fonott lent, s azt viseltük
fehérnemünek; selyembogarakat tenyésztettünk s Pesten selyemgyárat
építettünk, mely azt a selymet földolgozza, a mit mi
előállítunk.</p>
<p>Derék lendület volt ez, csak az a kár, hogy hamar
beleuntunk.</p>
<p>Csak egy czikk hiányzott még az életszükségleteinkből, a mit
kénytelenek voltunk külföldről vásárolni: a thea.</p>
<p>Már pedig thea nélkül estélyt nem lehet adni.</p>
<p>Kis városban, mint az én pátriám, az a jó szokás divik, hogy
ősztől tavaszig a jó ismerősök a hétnek egy bizonyos napján
meghivatlanul összegyülnek, turnus szerint fölváltva, <span class=
"pagenum"><a name="Page_221" id="Page_221">-221-</a></span> majd az
egyik, majd a másik háznál, s ott kedélyes zálogosdi, lutri, vagy
«kalapács és harang»-játék mellett éjfélig elmulatnak; van jó hazai
sonka, boszorkánypogácsa, dorongos fánk, krisztuslába, diós, mákos
kalács, aszalt szilva, birsalma sajt és liptai turó. A fődolog
azonban a thea. – Azt a férfiak szeretik rummal inni.</p>
<p>No a rumot csak kiküszöböltük, mint idegen terményt, s
helyettesítettük igazi ó-szilvóriummal – az is nagyon jó volt, de
mégis fenmaradt keblünkben az önvád, hogy a hozzá való theát Khina
termeszti, Hollandia szállítja, Ausztria megvámolja, úgy kerül a mi
csészénkbe orvosságdrága áron! Egy forint ára annyi sincs, mint egy
pipadohány.</p>
<p>Végre ezen a bajon is segített a hazafiui buzgalom.</p>
<p>A véd-egylet érdemes titkára, összeszövetkezve a hazai szakértő
botanikusokkal, fölfedezett egy eddigelé ismeretlen nővényt, mely
tulajdonságára nézve tökéletesen megegyez a pekko theával, s a
mellett a mi klimánk alatt is meghonosítható. A botanikus nevét
valahova följegyeztem, de ez a jegyzék odaégett, most csak az
általános nevét tudom még: «honi thea».</p>
<p>A védegylet titkársága küldözte szét a magját husz krajczárért
egy csipetnyit; apró volt, mint a mák. Nyomtatott utasítást is
adtak hozzá.</p>
<p>Mi is hozattunk belőle a bátyámmal.</p>
<p>Azt már februárban el kellett vetni cserepekbe, s az ablakban
kikeletni.</p>
<p>A talajt pedig kora tavaszszal elkészíteni a thearászáknak, mert
azok fölöttébb kényesek. Megkivánják a televény földet, egy
harmadrész homokkal keverve, szeretik a galambtrágyát; de különösen
háladatosak a bőrhulladékért. (Szerencsénkre a szomszédunkban
csizmadia lakott, a ki elég hazafias volt a szemétdombját
rendelkezésünkre bocsátani.) A mint azután a tavaszi napok
megnyiltak, cserepekből kiültettük a fiatal palántákat az utasítás
szerint elkészített ágyba, mindegyiknek egy kupaczot <span class=
"pagenum"><a name="Page_222" id="Page_222">-222-</a></span>
csinálva. Éjszakára le kellett takarni őket spárgacserepekkel, hogy
a dér meg ne csipje. Mikor aztán fejlődésnek indultak, mindennap be
kellett a földet hinteni dohányhamuval, hogy a földi bolha meg ne
egye a növényt; ha valamelyik sárgulni kezdett, annak a tövére
kéménykormot tettünk; a penészgombák ellen alkalmaztuk a
kékgálicz-permetezést; nagy harczaink voltak a közben a duló
vakandokkal, a kit végre is leküzdöttünk.</p>
<p>Nyár elején aztán megkezdődött fáradságunk jutalma, a
thea-aratás. Az utasítás szerint a honi theának a legfiatalabb
hajtásai használandók, melyeket a mellékhajtások levelei alól kell
kicsipkedni, kora hajnalban, napfeljötte előtt. Reggel négy órakor
már ott voltunk a kertben s szedtük a thealeveleket, eltakarva,
hogy a nap meg ne lássa. Azokat pedig szitára téve kellett árnyékos
helyen megszárítani s naponkint háromszor-négyszer
megfordítani.</p>
<p>Össze is gyüjtöttünk mi Szent-György napig egy olyan halmaz honi
theát, nagy fáradsággal, hogy egy almáriom megtelt vele, s mikor
annak az ajtaját felnyitotta az ember, olyan illat csapta meg,
mintha patikába lépett volna be.</p>
<p>Hire volt annak az egész városban s mikor ránk került a sor az
estély-adásban, egy ismerősünk sem maradt el; minden hazafiui
keblet hevített a nemes kiváncsiság, hogy milyen lesz hát az a honi
thea.</p>
<p>Szemünk láttára fött meg a szamovárban; ki lett töltögetve a
csészékbe.</p>
<p>Az illata csakugyan fölséges volt. Még aromásabb a khinai
theánál. Az ize is nagyon kellemetes.</p>
<p>– Ez jobb a pekkonál!</p>
<p>– E mellett elülhet a karaván thea.</p>
<p>– Éljen a honi thea!</p>
<p>– Éljenek, a kik termesztették!</p>
<p>Tökéletes volt a diadal és a siker.</p>
<p>Hanem úgy tiz percz mulva kezdett a vendégeinknek <span class=
"pagenum"><a name="Page_223" id="Page_223">-223-</a></span> az
arcza pipacsveresre pirulni. «Phu, de meleg van!» hangzott itt is,
amott is. A legyezők nem birtak eleget tenni a kötelességüknek.</p>
<p>Félóra mulva minden embernek az arczán csurgott végig az
izzadtság. Odalett minden frizura! Úgy nézett ki minden ember,
mintha vizbe mártogatták volna, minden fej gőzölgött, mint egy tál
főtt krumpli.</p>
<p>No ha látott volna bennünket Kölcsey ezen a honi theaestélyen,
bizony nem irta volna meg azt a verset, hogy: «És az a nép, mely
tanult izzadni, S izzadás közt hősi bért aratni… Névben él csak,
többé nincs jelen!»</p>
<p>Én mondhatom, hogy jelen voltunk!</p>
<p>De csak egyszer.</p>
<p>Másodszor már nem voltunk jelen.</p>
<hr class="chap" />
<p><span class="pagenum"><a name="Page_224" id=
"Page_224">-224-</a></span></p>
<h2>AZ ÉN DRUSZÁM.</h2>
<p>Van nekem egy jeles névrokonom Komárommegyében: nem
keresztnévről, de vezetéknévről druszám, a ki igazán népszerü
ember. – Művei sokkal szélesebb körben elterjedtek s sokkal
kelendőbbek voltak, mint az enyéim. Lisztet készített. Az ő
mundlisztje, császárlisztje, numero nullája levágta valamennyi
gőzmalom termékét. S a mellett igazságos, becsületes vámot szedett
az őrletőktől; egy hang nem emelkedhetett ellene panaszra.</p>
<p>Micsoda szép harmónia volt az, mikor csendes nyári éjszakákon
mind a tizenhat malom pitléje kelepelt, szitálva a lisztlángot.</p>
<p>Volt is áldás a közhasznu munkán: az én druszám a maga jól
értett mestersége jövedelméből nemes úrhoz illő szép földbirtokot
szerzett, diszes lakházat épített; szép lovakat, jármos ökröket
tartott: igazi úr volt! Nem aféle «nemzet napszámosa», mint én.</p>
<p>S még az az előnye is volt fölöttem, hogy az uralkodó vallásban
neveltetett; Boldogasszonyunknak remekművü képe diszíté a lakházát
belül, faragott szobra kivülről.</p>
<p>S bár maradt volna egyedül és kizárólag e fénykörnyezte mennyei
alak hivének mind végig; ne nyitotta volna meg a szivét egy másik
égi lakónak – a muzsának! – Egyszer csak elkezdett az én druszám
verseket irni. – Megirigyelte az én gyümölcstelen fámat, a babért.
– Gondolta magában, ha szabad a Móricznak verseket kompingálni,
miért ne volna szabad a Lajosnak?</p>
<p>Volt biztos kiadója és biztos publikuma. (A mi nekem
<span class="pagenum"><a name="Page_225" id=
"Page_225">-225-</a></span> nincsen mindig.) A biztos kiadó volt ő
saját maga s a publikum mind az, a ki őröltetni járt a malmaiba.
Kijárt az illeték mindenkinek pontosan: ennyi zsák mundliszt, ennyi
kenyérliszt, ennyi veres liszt, ennyi korpa – és ennyi vers! – Így
látta el az én druszám testi és szellemi táplálékkal az egész
Mátyus-földet.</p>
<p>Számos ezrei vannak hazánk népének, a kik vezetéknevünket csak
az ő költeményei után ismerik s nem is csodálkoznak rajta, mikor
hallják, hogy azokat még a király is elolvassa.</p>
<p>Egyszer már azt proponáltam a druszámnak: hogy ha olyan nagyon
beleizlelt az olympi nektárba, cseréljünk; én átadom neki az
iróasztalomat, úgy, a hogy áll, egész fundus instructusával együtt,
irja ő ezentúl a ritmusokat, ő pedig adja ide nekem a malmait, majd
én őrölök rajtuk mindenféle élvezhető jókat. De nem állt rá. Pedig
milyen jól jártunk volna vele: ő is, én is, meg a közönség is.</p>
<p>No de hát a muzsa még mindig égi lény, a kinek tömjénezni nem
eretnekség. Ez nem vitte volna bajba az én derék druszámat. De
belevitte a politika. Ez már alvilági démon, a kinek nem volna
szabad gyertyát gyujtani istenfélő ember hajlékában.</p>
<p>Az én druszám egyszer azt mondta magában: «Ejh, ha a Móricz
ülhet az országházban, hát a Lajos mért ne ülhetne ott?» S
fellépett képviselőnek. Kiadta a programmját.</p>
<p>Első izben csak nevettek rajta; hanem később nagyon
megrőkönyödtek tőle.</p>
<p>S az én druszám épen egy olyan választókerületet szemelt ki
politikai küzdterének, a melyre a legrégibb ősi családja a megyének
volt betáblázva, vagyonra leggazdagabb, tudományban legkitünőbb
tagja által képviselve: eddigi követje a miniszteri bársonyszéknek
disze. A molnár egy miniszter ellen szállt csatára.</p>
<p>Attól kezdve nőttön-nőtt a népszerüsége. Az őrletők (választó
polgárok) most már nem csak verseket kaptak <span class=
"pagenum"><a name="Page_226" id="Page_226">-226-</a></span> az
őrleményük mellett; de nyilt ház, terített asztal várta őket:
pörköltnek, molnárcsuszának, jó bornak sohasem volt hiánya; maga az
én druszám bandérium kiséretében járta be a falvakat, elől vitetve
a szüz Mária képpel diszített selyemzászlót s hirdetve szóval és
irásban az igaz nemzeti politikát.</p>
<p>Nagy tábort gyüjtött maga körül! A miniszter pártvezérei ugyan
meg voltak hökkenve. Az előleges statisztika kétséges kimenetelt
jósolt. Az uri tábor kezdett félni.</p>
<p>A választás előtti napon a félelem páni ijedtséggé fokozódott
arra rémhirre, hogy az én druszám szekérrel elutazott Érsekujvárra
s onnan lészen eljövendő az éjjel egy négyakós hordó kiséretében,
mely tele lészen szilvapálinkával.</p>
<p>Ez döntő csapás lesz.</p>
<p>Mivelhogy a választó közönség nagyrésze a hajdani római
birodalom azon őslakóiból áll, a kiknél ez a szó «pes» nem azt
teszi, hogy «láb», hanem azt, hogy «eb». S mindezek, ha nem értik
is meg a jelölt póétai programmját, de megértik e varázshatalmu
szót: «slivovicza!» Ha ezt csapra ütik, bomlásnak indul az egész
uri tábor.</p>
<p>Mit fundáltak ki hát a fondorkodók?</p>
<p>Két legismertebb kortesvezére az úri pártnak éjnek éjszakáján
eléje ment az én druszámnak s mikor az jött Érsekujvár felől, maga
hajtván a lovakat, megállították egy szóra. Elmondták neki, hogy ők
is megtérnek az ő zászlója alá: odahagyják az urakat s holnap
valamennyi hiveikkel átjönnek az ő seregéhez.</p>
<p>Az én druszám hitt a csábító álnok beszédnek; fölvette a
szekerére a két kortest: az egyik melléje ült a kocsisülésbe, a
másik hátul a saraglyába s míg az első fényes igéretekkel s a
diadal biztos reményével beszélte tele a druszám füleit, az alatt a
másik ármánykodó megfurta a szilvoriumos hordó fenekét alul. Mire a
szekér megérkezett <span class="pagenum"><a name="Page_227" id=
"Page_227">-227-</a></span> a választás szinhelyére, az isteni
ambrózia mind kifolyt az út sivár porába.</p>
<p>Csak ily furfanggal tudtak az én druszám fölött az «urak»
diadalmaskodni. Csak alig, hogy győztek.</p>
<p>Azért ő mégis csak föllépett megint.</p>
<p>S aztán valahányszor föllépett, mindannyiszor eluszott egy pár
malom.</p>
<p>A mult hetekben olvastam a hivatalos közlöny hirdetményei között
(valóságos gyászjelentés!) hogy az én verses névrokonom azt a szép,
becsületes munkával szerzett földbirtokát áruba bocsátja: ház és
telek mind kótyavetyére kerül.</p>
<p>Milyen boldog ember lehetne az én jó druszám, ha akkor, a midőn
a ludtollat a kezébe vette, hogy abból pennát faragjon, inkább
tollsipot faragott volna belőle!</p>
<hr class="chap" />
<p><span class="pagenum"><a name="Page_228" id=
"Page_228">-228-</a></span></p>
<h2>A KÉT PÓLUSON.</h2>
<p>Legutóbbi szegedi látogatásom alatt úgy hozta a véletlen, hogy a
barátaim, egy délelőtt, két intézetbe vezettek el.</p>
<p>Az egyik volt a szegedi kisdedovó. A másik a szegedi
csillagbörtön.</p>
<p>Szerény földszinti házikó az első; hatalmas derék palota a
másik.</p>
<p>Kezdjük az elsőnél.</p>
<p>Körül ülik a két szobát az apró szentek. Az egyikben azok, a kik
még nem tudnak semmit; a kiknek még dajka kell felügyelőül; a
másikban már a veteránok laknak, a kik már tudósok. Hah, mennyi
mindenféle mesterséget tudnak! Énekelnek, deklamálnak,
humorisztikus előadásokat tartanak, tenyereikben kitapsolják az
ütemet, ugrálnak és bujosdit játszanak. A melyiket csak mostanában
hoztak ide, hogy tud bámulni azokkal a nagy szemeivel, az
összecsücsörített szájával, hogy ezek a többiek már mi mindent
tudnak! No majd ti is megtanuljátok, kicsikék! Ne féljetek semmit!
Jó bácsi az igazgató! Mikor azzal a hegedüvel kiséri a nótát,
világért sem huz rá a hegedü vonóval arra, a ki még a nótát nem
tudja, vagy belesül. Nem büntetnek itt meg senkit. A ki jobb szeret
kapókővel játszani, azt teheti. A ki pedig nagyon kiváncsi rá, hogy
mi van abban a czifra táblás könyvben, annak megmagyarázzák, hogy
ez a két lábu állat az öreg A, az a két hasu meg a B, a karéjkenyér
a C, a konyhaajtó a H, az a sétáló a K, a kettős lajtorja az M, a
kutgém a T, az asztal <span class="pagenum"><a name="Page_229" id=
"Page_229">-229-</a></span> láb az X és így tovább; de azért nem
szükség sirni, hogy az Ypsilon tótágast áll. Azért sem bántanak
senkit, ha a krétával tetszése szerint új alfabetet talál ki.
Hiszen azt deklamálja az a kis bátor férfiu, azzal a sürü fekete
hajjal: «Ha kell nekem ákombákom Az udvart telefirkálom».</p>
<p>Czivakodásnak, veszekedésnek pedig hire sincsen. A kis emberek
nagyon békeszeretők. Itt megtanulják idejekorán, hogy «ne bánts
senkit, akkor téged sem bánt senki!» – Meg azt, hogy «a mi másnak
fáj, az nekem is fáj.»</p>
<p>Így támad az ember!</p>
<p>Most menjünk a csillagbörtönbe.</p>
<p>Csillag!</p>
<p>Milyen szép név. Az ember azt hiszi első hallásra, hogy valami
más plánétáról van szó, mely a kimult embereket befogadja, tán a
Mars, vagy a Jupiter?</p>
<p>Hát hiszen úgy is van. Egy külön aszteroid ez, a mit azért
teremtett az emberi bölcseség, hogy azokat az embereket, a kiknek a
koponyáját az őserő hibásan alkotta meg, ide összezárja. Ezek úgy
külön forognak a föld körül. Ezen a külön planétán nincs tél,
tavasz, ősz, nyár. Tavaszszal nem nyilik itt virág, nyáron nem érik
buzakalász; őszszel nincs gyümölcsszedés, télen nincs hó. Hanem
azért mindenről gondoskodva van. Légfütés a zárkákban, fekvőhely,
rendes öltözet, meleg étel. Itt van az a paradicsom, a hol csak
Ádám lakik, Éva nélkül, kigyó nélkül.</p>
<p>Azért hivják csillagbörtönnek, mert a zárkákhoz vezető folyosók
csillagalakuan futnak össze a középen, a hol egy roppant nagy
fekete tábla van, sok száz lyukkal ellátva s a tábla mögött
szövődik össze egy egész hálózata a távirósodronyoknak; minden
zárkának van egy távirója. Ha valami baj van odabenn, megnyomják a
gombot; egy szám kiugrik a megfelelő lyukból s a csengetyü
megszólal. Minden tökéletes ezen az aszteroidon.</p>
<p>Hát a lakosok? Azok is olyan tökéletesek, a milyennek
<span class="pagenum"><a name="Page_230" id=
"Page_230">-230-</a></span> az embernek lenni – muszáj! Dolgoznak
és nem beszélnek. – Így végzi az ember.</p>
<p>S mikor végig néztem ezeknek a másvilág lakóinak az arczát,
koponyáját, eszembe jutott az a másik gyülekezet. Azoké az apró
embereké.</p>
<p>Hisz az nem igaz, hogy az arcz izmaiban, a koponya
kidudorodásaiban van az eredendő bün lakhelye; a gyermekek között
is van olyan arcz, a kinek az ember azt mondhatná: «te! ha te
háromszor akkora volnál, mint vagy, nem szeretnék veled az erdőn
egyedül találkozni!» S a rabok között is van olyan alak és arcz, a
kire, ha másutt látná, rá merné az ember az életét bizni.</p>
<p>Hátha ezeket is odavitték volna kis korukban a kisdedóvóba?</p>
<p>Talán nem kerültek volna ebbe a – csillagba.</p>
<p>A szegedi kisdedóvónak van nyolczvan növendéke, a szegedi
csillagbörtönnek pedig nyolczszáz.</p>
<p>Majd jön idő, mikor megfordítva lesz az arány: a kisdedóvó
igazgatójának lesz 800 tanítványa, s a csillagbörtön igazgatójának
80.</p>
<p>Csakhogy én azt nem érem meg.</p>
<hr class="chap" />
<p><span class="pagenum"><a name="Page_231" id=
"Page_231">-231-</a></span></p>
<h2>LEVÉL A «PESTI HIRLAP» SZERKESZTŐJÉHEZ.</h2>
<p class="center">VAGY</p>
<p class="center">A «SÓS DRÁMA» MEG A CZUKROS «DRÁMA».</p>
<p>Kedves barátom!</p>
<p>A mult tavaszon leereszkedik hozzám a Parnasszusról a nemzeti
szinház igazgatója: Paulay Ede, a ki nekem kedves kereszt-komám.
Nem mintha ő tartaná keresztvizre az én elmeszülötteimet; ő azokat
inkább körülmetéli; hanem hogy én vagyok az ő aranyos kis
Erzsikéjének a keresztapja. – Azt mondja: az idén lesz az első
nemzeti szinházi előadásnak Budán a százéves jubileuma: azt a
nemzeti szinháznak is meg kell ünnepelni. Minthogy én vagyok a
legrégibb ünnepi prolog-varga: varrjak neki erre az alkalomra egy
darabot, nem bánja, cothurnus lesz, vagy sandál lesz, akár telkes
saru lesz, csakhogy versben legyen. Aztán a hőse Kelemen László
legyen, az első budai magyar szintársulatnak a rendezője.
Tableauxokra, allegoriai csoportozatokra, diszletekre és dalokra
nézve teljes latitude engedtetik.</p>
<p>«Hogy ne csinálnám meg, kedves komám; úgy sincs semmi dolgom.
Mikorra kell? Két hét mulva? Meg lesz szépen.»</p>
<p>Én mindjárt fogtam a papiros szeletet, mértéket vettem Kelemen
László urnak a lábáról: – csak azt hibáztam el, hogy a ballábáról
vettem mértéket, nem a jobbról; arra nem gondoltam, hogy a másik
lábán tyukszemek is lehetnek, s mentül jobban pászol a csizma:
annál jobban fogja <span class="pagenum"><a name="Page_232" id=
"Page_232">-232-</a></span> szorítani. – Megalkudtunk a komámmal
egy süldő malaczba. De azt majd csak az előadás után adják ide:
addig kihizlalják.</p>
<p>Mindjárt mentem a timárhoz, megvettem a fislédert, s hozzáláttam
a dikicscsel, mustával, dratvával istenesen.</p>
<p>Ha ti azt gondoljátok, hogy az ilyen alkalmi darabnak a megirása
tréfa dolog, akkor nagyon téves fogalmaitok vannak a poéta
feladatáról. Annak nem csak irni kell tudni, hanem énekelni is.</p>
<p>Ebben a százesztendős darabban száz esztendős nótáknak is kell
lenni: ugyanazoknak, a miket az első szini előadás évadjában
énekeltek.</p>
<p>De hát ki ismeri azokat? Száz évvel ezelőtt még nem volt
fonográf.</p>
<p>No hát én ismerem. Én kis gyermek koromban tanultam az apámtól,
meg Varga János bácsitól, a tanítomtól: azok szintén kis gyerek
korukban tanulták a nótákat, tehát száz esztendősek.</p>
<div class="poem">
<div class="stanza"><span class="i0">«Ha nap végső
sugárinál!»<br /></span></div>
</div>
<p>Aztán meg:</p>
<div class="poem">
<div class="stanza"><span class="i0">«Rajta barátim
igyunk!»<br /></span></div>
</div>
<p>No meg ez:</p>
<div class="poem">
<div class="stanza"><span class="i0">«Távol tőled kedves
lélek!»<br /></span></div>
</div>
<p>És végül:</p>
<div class="poem">
<div class="stanza"><span class="i0">«Jer vidám csónakos,
jer!»<br /></span></div>
</div>
<p>Gyönyörű nóták ám ezek! Nem terem olyan most már aranyért sem.
Ezeket kell a jubiláns darabban elénekelni, úgy, a hogy ezelőtt
száz esztendővel énekelték.</p>
<p>Csakhogy én meg nem értek a kotázáshoz.</p>
<p>Segítünk rajta.</p>
<p>Kinn laktam már a Svábhegyen – magamban. A gyermekeim Párisban
voltak – tanulmányozni.</p>
<p>Egyszer pontban tizenkét órakor jön be a tót leányom ezzel a
szóval: «Itt van egy úr!»</p>
<p>Mindig tót leányokat alkalmazok szolgálónak: chauvinizmusból
<span class="pagenum"><a name="Page_233" id=
"Page_233">-233-</a></span> teszem. Azokból mind magyar asszonyok
lesznek. – No nem én teszem őket azzá! Dehogy.</p>
<p>– Hogy hínak azt az urat neki?</p>
<p>– Sárosi.</p>
<p>– Hozd ide! Hiszen arra várok! Aztán mondd a szakácsnénak, hogy
kacsát öljön; tepertyűs salátát öntsön; túrós metéltet csináljon.
Bort hozzon fel a vinczellér fehéret, pirosat, pinczéből. Itt marad
nálam ez az úr ebéden.</p>
<p>Az én vendégem egy gömbölyű képű, kedves nyájas arczú, hirtelen
szőke hajú fiatal férfiu.</p>
<p>– Ah, hozta Isten! Tessék besétálni a dolgozó szobámba.</p>
<p>Rövid idő mulva rettenetes nagy devernyázás vette fel a házat.
Bordal, szerelmes dal, barcarola, hymnus! Egyik a másik után.
Először daloltam én, azután dalolt a vendégem, utóljára daloltunk
ketten együtt. Cselédek, napszámosok, vinczellér, majorosné mind
összeszaladtak a csodájára: «mi lelte a gazdánkat, hogy ilyen
széles kedve szottyant – ebéd előtt! Ez lehet csak a vig czimbora,
a ki most ide jött!»</p>
<p>Hát az volt a nemzeti szinháznak a karmestere; a derék
zeneszerző: Sárosi, a ki az én ünnepi darabomhoz az általam
elénekelt száz esztendős nótákat lekottázta.</p>
<p>Így született meg a darab; a czime: «Thespis kordéja».</p>
<p>Leirtam én abban korhiven az első szinész truppnak minden
mizeriáit, inséggel, szégyennel való küzdelmét, összekéregetett
requizitumait, fellengző lelkesedésének szárnyát szegő prózai
ellentéteit; a furcsa mæczenásokat, a még furcsább publikumot; az
intrikáló német direktorokat, a buta filisztereket, a betyárkodó
imádókat; az ostoba czenzort s az egymás közt veszekedő, intrikáló
komédiás hadat, a hogy azt a magyar szinészet történetében
adatokkal igazolva találtam. S ezek közül aztán, mint tiszta
ideálok emelkedtek ki Kazinczy Ferencz a költő, Kelemen László a
szinész s Moor Anna, a művésznő alakjai. <span class=
"pagenum"><a name="Page_234" id="Page_234">-234-</a></span></p>
<p>Elvittem a kész darabot Paulay komámhoz. Egy hét mulva
visszajövök: addig legyen szives elolvasni.</p>
<p>Egy hét mulva visszamentem hozzá.</p>
<p>Az én kedves komám szörnyü keserű-savanyú ábrázattal
fogadott.</p>
<p>– Jajh! kedves komám! Hiszen darabnak eléggé darab volna ez; de
nem jubiláló darabnak! Hisz ez csupa sóból van. Ezzel az elsózott
darabbal csak nem örömünnepelhetjük meg a szinészet százesztendős
jubileumát.</p>
<p>– Tökéletes igaza van, kedves komám; e bizony nem jubileumra
való darab. Hát majd irok egy másikat – csupa czukorból.</p>
<p>– Tegye meg azt.</p>
<p>Hát aztán megint neki ültem, s irtam egy másik ünnepi darabot e
czim alatt: «Földönjáró csillagok». – Ez már aztán csupa
kándirozott lelkesedésből, nemzeti dicsekedés liktáriumából, jobb
jövő reményének lépes mézéből s győzelmes ujraébredésünk mustjából
van megteremtve. Ez olyan édes darab lesz, hogy a sugó, mikor végig
sugta, mind az öt ujját fogja szopni utána.</p>
<p>Október 20-án fogják servirozni. Figyelmeztetek rá mindenkit, a
kinek jó foga van.</p>
<p>De már most mit csináljak a sós darabommal?</p>
<p>Ez most a nyakamon maradt. Ha csak azt nem teszem vele, hogy á
la Hugó Károly, eljárjak vele városról-városra s magam eljátszszam
Kelement, Moor Annát, Kazinczyt, Protasevicsot, Anischel Gergely
ácsmestert, a szinházpajta tulajdonost, Lavota karmestert,
Unverthet, a német szinházdirektort, Makkos Menyhértet a mæczenást,
Harsányt a disznó-kereskedőt, Balogot, az expaulinust, Becsky
Farkast, a jurátust, Stoppulát a czenzort, meg a helytartó tanácsos
urat, aztán meg a tolvaj intrikus Sehit, s a donnáját – egy
magamban.</p>
<p>Én bizony azt gondoltam, kedves szerkesztő barátom, hogy a
«Tespis kordéjában» annyi emberszólás, satyra, persifflage van,
hogy ez épen bele fog illeni a te Hirlapodba. <span class=
"pagenum"><a name="Page_235" id="Page_235">-235-</a></span> Add ki
kérlek, majd annak a másik ünnepi darabnak az előadása után: hadd
izlelje meg a tisztelt közönség, hogy milyen volt ugyanez a dinnye
– sóval, meg paprikával?</p>
<p>Maradok igaz hived.</p>
<hr class="chap" />
<p><span class="pagenum"><a name="Page_236" id=
"Page_236">-236-</a></span></p>
<h2>A SKRLJE-DLNICZAI KARIATIDÁK.</h2>
<p class="center">(Elbeszélés.)</p>
<p>A skrlje-dlniczai viczinális vasuton nem igen járnak utazók. A
pénztárnoknak főfoglalatossága a madár kitömés: elég ideje van rá.
Váltóőr nincs, miután csak egy mozdony jár rajta. Hanem aztán annak
van elég dolga. Mindennap kétszer fordul meg: (azaz hogy nem fordul
meg: hegynek fel ő tolja a vaggonokat, hegynek alá azok tolják
őtet). A vaggonok rakva vannak dongafákkal és nagy hordókkal, a
miknek fenekén <img src="images/i001.png" alt="" /> olvasható.</p>
<p>Az egész vasut a legregényesebb vidéken visz keresztül. Két
századot számlált óriási tölgyfaerdők a lankákon, a mik alatt forró
kánikulában is sötét és hűs van; az erdő tele őzzel, szarvassal,
vadkannal, sasokkal; közbe egy-egy hatalmas zuhogó patak. A
végállomáson van egy óriási fürészgyár, az őserdő árnyában, túl
rajta egy kiirtott erdő tisztásán egy még nagyobb gyár, melynek
magas kéménye fekete füstöt okádik, mig egy vékonyabb vas kürtője
fehér gőzt pöfékel szünet-szüntelen; az udvarán hordó garmadák;
alóla gőzölgő patak csordogál, mely savanyu illattal tölti meg a
léget.</p>
<p>De mielőtt a végső állomáshoz eljutna az utazó: (ki volna más,
mint szenvedélyes vadász, vagy tájfestő művész?) elébb megragadja a
figyelmét egy a vasuttól jó mannlicher lövésnyire fekvő pompás uri
kastély, barokk stilben épült: donzsónokkal, erkélyekkel diszítve,
elől feljáró tornácz, szárnyas sárkányokkal. Körül czifra
rácskerítés, <span class="pagenum"><a name="Page_237" id=
"Page_237">-237-</a></span> melynek oszlopain ámorfigurák
incselkednek minden lehető pózokban. Itt valami nagy úr lakik. Ha
nagy úr, akkor örülni fog a vendégnek e mély csendü magányban.</p>
<p>Hanem aztán ha közel megy a vadász utas a gyönyörü kastélyhoz,
nagy kiábrándulásban részesül. A rácsajtó be van zárva, s annak
minden rudját egész a tetejéig befutotta az iszalag; az utakat a
nagy pázsitkörágyak mellett benőtte az uti lapu; – a vadszeder
összeházasodott a kuszó-rózsákkal; – az eresz tele van rakva a
parti fecskék fészkeivel; – az erkélyek támköveihez darázsfészkek
vannak toldva, s a lépcsőzet eresztékei között sárgul a temetők
virága, a heverő szaka. – Itt nem lakik senki!</p>
<p>Ez a pompás nagy erdei kastély magára maradt, a nélkül, hogy
valami nagy családi dráma játszódott volna le benne.</p>
<p>Ennek a vadregényessel párosult gyártelepes tájnak az a
története, hogy e roppant terjedelmü erdőségeket felvásárolta egy
külföldi vállalkozó, a ki azt a dongafürész gyárt épitteté a hegyi
patak mellett. Az épület iszonyu pénzbe került, meg a gépek.</p>
<p>Ez belebukott a vállalatába, kiköltözött Amerikába.</p>
<p>A birtok kótyavetyére került, akkor megvette azt egy másik
vállalkozó: ennek már az épület és a gép ingyenbe jutott.</p>
<p>Ez a második uraság aztán, hogy a forgalmat biztositsa, építteté
a hegyi vaspályát.</p>
<p>Ez meg abba bukott bele. Ez is utána vándorolt az elsőnek
Amerikába.</p>
<p>A birtok harmadszor is eladásra került; a midőn megszerzé azt
egy bécsi nagy-vállalkozó. Ez már a gyárhoz is ingyen jutott. Igy
aztán meg lehet élni egy iparvállalatból: ha elébb két ember
kibukott belőle, – egy harmadiknak.</p>
<p>Nevezzük «Aranykövy» urnak. Sokszoros milliomos volt.
<span class="pagenum"><a name="Page_238" id=
"Page_238">-238-</a></span></p>
<p>Aranykövy úr azonban nem csupán a szerencséjének köszönheté
fenomenális gazdagságát; hanem egyúttal a tapasztalatainak,
ismereteinek és jó ötleteinek is. – Mingyárt, a mint megtekinté a
birtokát, rájött, hogy hiszen annak a legnagyobb kincse
használatlanul hever. Ez ott van a már letarolt erdők csonka
tuskóiban és gyökereiben. Azokban aranybánya van! Tannin! Rögtön
épitett tannin gyárat a pusztaság közepén s kiszedetve a tölgyfák
gyökereit, elkezdte azokat kifőzetni. Bizonyos üzlet! Csalhatatlan
vállalat. A mig a világon inyenczek vannak, a kik megtudják
becsülni a fölséges bordeauxi veres bort, addig a tanningyár meg
nem bukik. Egy koleraesztendő! Bevezetésül egy influenza-évaddal.
Ez aztán az aranyeső a tannin gyárnak. Minden ember veres bort
iszik (hatósági rendelet folytán) s a veres bor annál jobb, mentül
több tannin van benne.</p>
<p>A vállalat óriási hasznot hajtott, a skrljadlniczai uradalom
herczegi jövedelmet ontott új földesura pénztárába.</p>
<p>Azonban nincs az a fényes vállalat, a mi meg ne tudjon bukni egy
csepp vizben.</p>
<p>Ez az a csepp viz, a melyben több ember szenvedett már
hajótörést, mint az oczeánban: egy szép asszony szép szemének a
könycseppje.</p>
<p>Ilyen szép szem planétájának a holdjává szegődött Aranykövy úr
is.</p>
<p>Nevezzük a hölgyet Hermelindának.</p>
<p>Egyszer azt kivánta Hermelinda Aranykövy úrtól, hogy építtessen
a számára a szkrlja-dlniczai uradalom egyik regényes partján egy
rangjához illő vadászkastélyt.</p>
<p>Aranykövy úr megtette azt a szép szemek kedvéért.</p>
<p>Egy év alatt felépült a barokk-kastély bécsi épitész korhű terve
szerint.</p>
<p>Itt szándékozott nagy vadászmulatságokat tartani Hermelinda.</p>
<p>Mikor a kastély belső berendezése is készen volt, akkor
lerándultak azt szemügyre venni. <span class="pagenum"><a name=
"Page_239" id="Page_239">-239-</a></span></p>
<p>A szép szemek mindennel meg voltak elégedve.</p>
<p>Hanem a hálószobában még is találtak megbotránkozásra méltó
tárgyat.</p>
<p>Ez az ágyfülkének a boltive volt, melyet két kariatida látszott
feje fölé tett könyökeivel tartani. Az egyik kariatida férfi volt,
fekete szerecsen, a másik hölgy alak, egy nimfa: az már fehér
volt.</p>
<p>Hermelinda elszörnyedt e látványon.</p>
<p>– Uram! Mi ez? Hisz ezek a kariatidák cserépből vannak.</p>
<p>– Kérem: majolika.</p>
<p>– No igen. Fazekas művészet! Csak nem akar engem azzal
megalázni, hogy a hálószobámba, a hol a kandalló márványból van,
gelencsérmunka kariatidákat állíttasson be? – Nekem ne Zsolnayval,
vagy Fischerrel csináltassa ön a kariatidákat; hanem Tilgnerrel,
vagy Zumbuschsal.</p>
<p>– Drágám! Azok a nagy művészek tiz ezer forinton alul nem
készítenek el egy ilyen márványalakot.</p>
<p>– No hát a kettő huszezer forint. Mi az önnek? – Mi az én nekem?
Én addig be nem költözöm ebbe a kastélyba, s nem fogadok
vendégeket, a mig ezeket a kariatidákat igaziakkal ki nem
cserélik.</p>
<p>– Igaziakkal? – Erre Aranykövy úrnak egy jó ötlete támadt.
Annyit lealkudott a kegyetlen szép szemektől, hogy legalább magyar
művészekkel készíttethesse a kariatidákat: azok sokkal olcsóbbak,
és épen olyan szép munkát végeznek.</p>
<p>Erre a munkára természetesen időt kellett engedni.</p>
<p>Pontosan, napjára elkészült minden. A kastély felavatási
ünnepélyére nagy vendégsereg lett összecsődítve, mind a két fő- és
székvárosból. Művészek és hirlapirók sem hiányzottak.</p>
<p>Villanyvilágítás volt bevezetve. Tündéri fénynél lett a bámuló
vendégseregnek bemutatva az új Trianon. El volt ragadtatva minden
ember! Ilyen pompa, ilyen izlés, csak <span class=
"pagenum"><a name="Page_240" id="Page_240">-240-</a></span> egy
Aranykövytől telik. Teremről-teremre járva, legutoljára jutottak el
Hermelinda hálószobájába.</p>
<p>Ott a villanyfény úgy vala bevezetve, hogy a plafondon körül
futva, apró csillagocskákban sugárzott elő, mintha maga a zodiákus
volna, igazi tündéri szürkület.</p>
<p>S e föld feletti világításban plasztikailag emelkedett ki a két
kariatida az ágyfülke boltíve előtt: egy fekete márvány faunus s
egy fehér márvány szilfid.</p>
<p>A bámulat elragadtatása hangzott minden felől.</p>
<p>– Nagyszerü! Felséges! Mennyi erő, mennyi báj, milyen
izomzat!</p>
<p>A háziurat ostromolták a készitő művészek nevéért; de ő azt
titokban tartotta. Majd később megmondja.</p>
<p>Egyszer aztán a fehér márvány szilfid nem állhatta tovább a
dicsőséget: nagyot prüszszentett; a mire a fekete márvány faun azt
dörmögte: «oh te bibasz!»</p>
<p>Az uraság vályogvető czigánya, meg annak a leánya volt a két
szobrászati remek.</p>
<p>Hermelinda elájult, s a mint magához tért, rögtön befogatott,
ott hagyta a kastélyt. És nem csak a kastélyt; de magát az urát is.
Soha sem bocsátá őt többé a szemei elé.</p>
<p>S ezzel járt jól a milliomos; mert külömben tönkre tették volna
azok a szép szemek.</p>
<p>S ezért nő olyan szépen a heverő szaka, a sirkövek virága az
erdei kastély lépcsői közt. A gyár dolgozik szorgalmatosan, mi
pedig iszszuk a tannint bordeauxi alakban még szorgalmasabban.</p>
<hr class="chap" />
<p><span class="pagenum"><a name="Page_241" id=
"Page_241">-241-</a></span></p>
<h2>BŰN-E AZ EMBERNEK SAJÁT FELESÉGÉT MEGCSÓKOLNI?</h2>
<p class="center">(Elbeszélés.)</p>
<p>«Hát persze, hogy bűn!»</p>
<p>Tessék csak szerkesztő úrnak kezébe venni azt a tollat s utánam
stenografálni, a mit elbeszélek! Aztán majd kiderül, hogy az nem
csak bűn, sőt kriminálitás.</p>
<p>Én is a «toll embere» vagyok. Csak hogy én nem azt a részét
használom a tollnak, a mit kegyed, hanem azt, a mit kegyed a
tolláról letép. Igen is: fosztott tollal és pehelylyel kereskedem.
En gros. Exportban. Ott van a nagykereskedésem a Töhötöm-utczában a
sarkon, átellenben a nagy bajuszpedrő gyárral. Csak tetszik ismerni
a Hunyadi Mátyás bajuszpedrő gyárt? Az nekem sógorom.</p>
<p>Annak a bajuszpedrőjét használta Mátyás király is. – Mi ketten
képviseljük a magyar industriát a külföldön. A millenniumi
kiállitásban is részt fogunk venni.</p>
<p>Tehát, hogy mingyárt az elején kezdjem: tavaly az athléta bál
alkalmával történt. (Tetszik tudni: én is athleta vagyok, a
«nemzeti» csónakegylet tagja.) Ez a bál szokott a farsang
tetőpontja lenni. Milyen diszítés! Micsoda toilettek! És a
hangulat! Én nem tánczolok egyebet, mint csárdást. Ez nekem szent
fogadásom. Nem csak «nyelvében él a nemzet»; hanem lábában is él.
Reszketősen járom a csárdást. Ugy tudom a reszketőst tánczolni,
mintha a nehéz hideg lelne vitustánczczal párosítva. Az első
csárdás volt nyugvó óra előtt. Ez volt a baj. Mert ha a nyugvó óra
<span class="pagenum"><a name="Page_242" id=
"Page_242">-242-</a></span> után lett volna, az mentségemre
szolgált volna. A tánczosném egy gyönyörűséges szép kis barna volt:
épen olyan tűzről pattant, mint én. Szikrázó két fekete szeme,
hamis szemöldöke, gyönyörű fitos orra, piros orczáján mosolygó
gödröcskék; de a mi legjobban megigézett: az az a parányi piros
száj, a mi szüntelen nyitva volt félig, a legszebb gyöngyfogakat
engedte orozva kivillogni. Engem kinzott szörnyű módon, hogy miért
vannak ezek a parányi piros ajkak szüntelen félig nyitva? Hisz ez
bűvészet! Én ennek a bűvészetnek tudom az ellenbűvészetét. Egyszer
csak azon vettem észre magamat, hogy tánczfordulónál odaöleltem
magamhoz a kis barnát s egy egészséges csókot czuppantottam azokra
a varázsló ajkakra.</p>
<p>Mit tetszett mondani? «Ezért aztán kapott ön egy egészséges
pofoncsapást!» – Az lett volna nekem jó! Mert azzal ki lett volna
egyenlítve a számla. Lekvitteltünk volna naturáliákban. – De nem
úgy következett ám. A kis barna szemei még jobban szikráztak, a
cseresznye ajkak pedig e szókat mondták: «ezért ön keservesen meg
fog bünhödni!» Ezzel ott hagyott s felkereste a mamáját.</p>
<p>Ekkor gondoltam csak meg, hogy milyen meggondolatlanságot
cselekedtem. Ismerem hiréből a kis barnának a familiáját. Az apja
előkelő fehérnemü kereskedő a köruton; két bátyja athléta: az egyik
a bajnoki díjért versenyezett az ökölviadalban, a másik országos
hirü vasparipanyargoncz. Ezek engem összekaszabolnak! – No de én is
ott leszek majd. Magam is athléta vagyok. S úgy felemelek két
kézzel egy mázsa tollat, mint más ember két mázsa vasat. Hát csak
jöjjenek. Állok az elégtétel elé.</p>
<p>Másnap reggel háromfertály tizenkettőre, még ki sem törültem az
álmot a szememből; kopogtatnak az ajtómon, kinyitom s majd a
lábamra hág, úgy tör befelé, de nem a szekundáns; hanem egy zöld
galléros ember, egy hosszu papirossal a kezében. Törvényszéki
szolga volt és idéző levél. <span class="pagenum"><a name=
"Page_243" id="Page_243">-243-</a></span></p>
<p>Az államügyész följelentése következtében, köszöntet a budapesti
kerületi törvényszéki biró, hogy a holnapi napon jelenjek meg a
hivatalszobájában, személyesen, magamat védelmezni az ellenem emelt
közerkölcsiség elleni vétség vádja ellen.</p>
<p>No ez szép kis história!</p>
<p>Az én barnám az államügyész kezébe adta az én csókomnak a
megtorlását. Erre az egyre nem voltam készen.</p>
<p>Másnap pontosan a rendelt órában megjelentem a biróság
szentélyében. Már akkor ott volt az államügyészi helyettes. (Az is
athleta, csakhogy más, velünk rivalizáló egylet tagja.) A diványon
ült a terhelő tanu és panaszos fél, a mamájával: az én kis barnám;
mind a ketten fekete ruhában, fekete keztyűben.</p>
<p>Az első «ki vagy, mi vagy? voltál-e már fogva? megeszed-e a
sonkát?» kérdések után elém adá a biró a rettenetes büntényt a
melylyel vádoltatom, megintve, hogy igazat mondjak; mert csak
töredelmes vallomás által nyerhetem meg a biróságtól enyhébb
büntetés kiszabását.</p>
<p>Gavallér ember a biró előtt nem hazudik. Megvallottam az
elkövetett bünt egész őszintén.</p>
<p>Ekkor az államügyészi helyettes rágyujtott a plaidoyéra. Csoda
dolgok sültek ki abból! Be lett bizonyítva, hogy én vagyok az oka
az általánosan elterjedő erkölcstelenségnek, hogy a sürü
öngyilkosságok, párbajok, családi drámák lábrakapó mániájának mind
ez az én büntényem képezi a vezető bolygó fényét, annálfogva
«principiis obsta»! Kéri a rám idézett paragrafusok szerint
megérdemlett büntetés kiszabását nyomorult fejemre.</p>
<p>E remek vádbeszéd után a biró a panasztevő hölgynek adta át a
szót.</p>
<p>Nojszen ha bámultam a minap azt a félig nyitott száját: ugyan
teljes elismeréssel kellett adóznom a teljesen felnyitottnak.
Milyen ékes szólással bír az a kis lány! Mikor előadta, hogy egy
fiatal leánynak legdrágább kincse a szeplőtlen becsülete: a ki
ebből csak egy csipetnyit is <span class="pagenum"><a name=
"Page_244" id="Page_244">-244-</a></span> elrabol, az
visszaadhatatlan drágaságot pusztitott el; egy fiatal leány együtt
él és hal a jó hirnevével: az olyan mint egy virág, melyről ha egy
bimbót leszakítanak, gyökerestül kivész! – Hát erre a szóra az
egész hallgatóság könnyezett. S mikor aztán kigyuladt arczczal és
amazoni taglejtéssel követelé bünömhöz méltó megfenyíttetésemet;
fejemnek levágatását és azonfelül életfogytig való
bebörtönöztetésemet: akkor a hallgatóság tomboló
tetszésnyilvánításban tört ki: úgy, hogy a birónak kellett rendre
inteni a karzatot.</p>
<p>Akkor következett aztán én rám a sor. No hát mivel tudom magamat
a sulyos vádak ellen védelmezni?</p>
<p>Hát hiszen én sem hiába olvasom minden nap a lapokban a
törvényszéki csarnokot: valamit csak profitáltam belőle.</p>
<p>– Hát én akkor beszámíthatatlan állapotban voltam.</p>
<p>– Ejh, édes vádlott úr! szólt erre az államügyészi helyettes
gunyosan. Hiszen konstatálva van, hogy az elkövetett bűntény a
nyugvó óra előtt történt, a mikor még vádlott úr nem ivott egyebet
egy pohár kürászónál. Hát a «nemzeti» csónak egylet tagjának egy
pohár kürászó is a fejébe megy?</p>
<p>Ez sértette az ambitiomat.</p>
<p>– Hát igen is nem megy a fejébe! Tessék a Neptun tagjának velem
egy egész palaczk kürászóra kiállani! Majd meglássuk, hogy
melyikünk áll meg a lábán tovább.</p>
<p>A biró figyelmeztetett, hogy kerüljem a személyeskedést, s
mondjam meg hogy mitől voltam hát részeg.</p>
<p>– Mitől voltam? Hát ezeknek a szép szemeknek a sugaraitól
voltam. Tessék megitélni! Nem butellia számára ömlik-e ki e delejes
hatásu szemekből az a mámorító fluidum, melynek befolyása alatt a
lélek önkivületbe jön: hogy saját akaratát elveszíti s a
suggestionak a hatása alatt azt kénytelen cselekedni, a mit a
delejezője parancsol? Nézzen oda biró úr! <span class=
"pagenum"><a name="Page_245" id="Page_245">-245-</a></span></p>
<p>– Ebben a biróság nem illetékes! Kiáltá közbe az ügyész.</p>
<p>No ezzel aztán egészen balekemmé lett a Neptun!</p>
<p>– Hát hiszen én is azt mondom, hogy nem illetékes! Annálfogva
követelem, hogy a biróság rendeljen ide szakértő orvosi
tekintélyeket, a kik vizsgálatot tartván, illetékes véleményt
adjanak abban az előzetes kérdésben: van-e olynemű delejező fluidum
a panasztevő úrhölgy szemeiben, mely egy delejezésre fogékony ifju
lelket a kérdésben forgó bűntény elkövetésére indíthat.</p>
<p>A biró ebben az értelemben mondta ki a határozatot, tizennégy
nap mulva új tárgyalást tüzve ki, a midőn a Rókus-kórház és a Veres
kereszt megfigyelő osztályának orvosai, mint szakértők meg fognak
hivatni.</p>
<p>Ezzel haza bocsátottak bennünket.</p>
<p>Én pedig ezután a tárgyalás után őrülten szerelmes lettem ebbe a
kis barnába. Véghetetlenül megtetszett nekem, hogy leányi
becsületének megsértéseért ilyen kegyetlen megtorlási módot
választott.</p>
<p>Majd én más módját találom az elégtételadásnak.</p>
<p>Felszólitottam a sógoromat, a hires bajusz-pedrő gyárost, hogy
legyen közvetitő az ügyemben. Megtörtént: elfogadtak; látogatást
tettem náluk. Előadtam a komoly szándékomat. Meghallgatták. Kezemet
és szivemet és vagyonomat – tehermentesen – ajánlám fel. Megtörtént
a kiengesztelődés. Az apa is beleegyezett. Egy fehérnemű
kereskedőnek egészen helyes egy tollkereskedő vőt kapcsolni
magához. A kis barna is megszeretett és nem kivánta már a fejemet
levágatni.</p>
<p>Időközben ugyan kaptunk holmi megidézéseket a birósághoz az
elhalasztott ügyben; de hát már azokon nagyokat nevettünk. Persze,
hogy tájékára sem mentünk a törvényszéknek.</p>
<p>Végbement szerencsésen az esküvőnk is: anyósom fényes reggelivel
vendégelte meg a násznépet; s onnan egyenesen hajtattam a
menyasszonyommal a központiba, <span class="pagenum"><a name=
"Page_246" id="Page_246">-246-</a></span> megkezdendő a tündéri
nászutazást a narancsok hazájába. Az egész család kikisért az
indulóházig.</p>
<p>Midőn azonban épen jegyet akarok váltani, odalép hozzám egy két
csillagos rendőrbiztos s barátságosan a vállamra téve a kezét, a
fülembe súgja:</p>
<p>– Uram! Én nekem parancsom van önt elfogni.</p>
<p>– Elfogni engem? Hisz nem szököm én pénztárral.</p>
<p>– Igen sajnálom. Nekem egy elfogatási parancsom van ön ellen: a
ki a kerületi biróság által közerkölcsiség elleni vétkezés miatt
három heti államfogságra itéltetett.</p>
<p>– Ah! az a bolondság! Az a csók história? Hiszen nézze uram: már
rendben van a dolog. A panaszos fél kibékült: feleségemmé lett.</p>
<p>– Az önöknek a magánügye. De az államügyész nem vonta vissza a
vádat, a mit hivatalból emelt ön ellen; s ön in kontumáczium el
lett itélve három heti fogságra, a mit rögtön meg fog kezdeni az én
kiséretemben: már meg is váltottam a jegyeket Szegedre.</p>
<p>A feleségem elájult, az asszonyok jajgattak, a férfiak
szedtevettéztek, de az mind nem használt semmit; engem bizony a
szép Olaszország helyett elvittek Szögedébe a csillagbörtönbe, a
hol három hétig ültem párbajvivásért elitélt krakélerek s sajtó
ellen vétett újságirók s más afféle országháborítók társaságában, s
mire a feleségem, apósom, anyósom, sógoraim kiszaladgáltak számomra
a legfelsőbb kegyelmet, akkor már csak három nap volt hátra a
strófomból.</p>
<p>És mind ezt azért, hogy megcsókoltam a tulajdon saját esküdt
feleségemet.</p>
<hr class="chap" />
<p><span class="pagenum"><a name="Page_247" id=
"Page_247">-247-</a></span></p>
<h2>HÁZASSÁG ÉHSÉGBŐL.</h2>
<p class="center">(Elbeszélés.)</p>
<h3>LORD MAC-MILLAN DAGOBERT.</h3>
<p>Lord Mac-Millan Dagobert valóságos ujabbkori Krözus volt. Hozzá
adva még Dáriust és Polykratest is, a kiknek elvesztegethetlen
mennyiségű kincseik valának. S ha még Midást is hozzávesszük, a
kinek a keze érintésére minden aranynyá változott: akkor mindent
kimerítettünk, a mit a mythologia és história hasonlatosságok
dolgában kezünk ügyébe engedett.</p>
<p>És mégis rajta kellett megtörténni a házasságnak – éhségből.</p>
<p>A mylord a zöld sziget lakója volt; törzsvagyonát irlandi
fekvőségei képezték, de azokon kívül Skócziában is voltak anyai
örökül kapott uradalmai; Londonban egész utczája bérházakból. De
azonkívül is értett a pénzcsináláshoz, s mindenben szerencséje
volt. Bankokat és tengeri hajózási társulatokat alapított; üres,
elhagyott telkekre piaczokat épített; kőszénbányákat nyitott;
versenyparipák számára idomító istállót tartott, a lóversenyeken
mesés összegekkel állta a fogadást; kávé-ringeket, gabona-ringeket
csinált, szövetkezve a termelőkkel s fölcsavarva az árát az élelmi
czikkeknek. És minden sikerült neki – soha sem vesztett rajta a
vállalatain. Mint a jó gyereknek, csak a csizmáit kellett kitenni
az ablakba este, hogy a Mikulás reggelre telerakja ajándékkal.
<span class="pagenum"><a name="Page_248" id=
"Page_248">-248-</a></span></p>
<p>Ő maga nem látott az ügyek után: azokat végezték a bankárjai,
ügynökei, csendes társai. A mylord, mint igazi nagy úr, csak a
pénzelköltéshez látott s abban azután valódi virtuóz volt.</p>
<p>Szüntelen utazott, a legnagyobb kényelemmel. Még akkor nem
voltak vasuthálózatok a kontinensen, a század első felében.
Mindenüvé a saját fogatain járt. Hordott magával orvost, házi
káplánt, felolvasót, titkárt, szakácsot, komornyikot, zenészt,
rajzolót, vadászt, szerecsent.</p>
<p>A hol megtelepedett, első dolga volt jótékonyságot gyakorolni; a
szegények leghamarább megtanulták a nevét. Rendesen egy olyan házat
vett a városban (soha sem bérelt lakást, mindig megvásárolta a
házat), a mely magányosan állt, kert közepén; azt saját kényelmére
átalakíttatá, kápolnát is rendezett bele, a hol reggelenkint a
káplán misét tartott, melyen minden utitársnak ott kellett lenni, a
szerecsent kivéve, a ki magát Mohamed hívének vallotta.</p>
<p>Myladyje is volt a mylordnak, a ki csak lefátyolozott arczczal
volt látható a nagy világban; mindenütt a mylord oldalán: hintóban,
szinházi páholyban, lóversenytéren. Bizonyos, hogy nagyon szerették
egymást, vagy nagyon féltékeny volt a kettő közül valamelyik a
másikra.</p>
<p>Csak az volt a feltünő, hogy nő-cseléd még sem volt az egész
utazó háztartásban.</p>
<h3>LENORMAND ASSZONY.</h3>
<p>Lenormand asszony világhirű egyéniség volt; még híresebb, mint
napjainkban dr. Falb, mert ő nem az időjárást jövendölte meg, hanem
az embereknek az életsorsát. Magasabb rendű kártyavetőnő volt.
Egész mythoszi legendakör van róla följegyezve: hogy jósolta meg
kiváló nagy alakoknak a sorsfordulatait, mely jóslatai mind
bámulatosan beteljesültek.</p>
<p>Ez időben Mac-Millan Dagobert lord Párisban ütötte föl pompás
tanyáját. Valami világgyűlölő hagyatékából <span class=
"pagenum"><a name="Page_249" id="Page_249">-249-</a></span>
vásárolt meg egy palotát, azt idomíttatá át a maga izlése szerint.
Addig nem is hozta oda a myladyt, a míg annak a lakosztálya is be
nem volt rendezve.</p>
<p>Az alatt eljárt a klubokba kártyázni, a szinházakba, a turfra;
mindenütt ismerős alak volt. Délczeg termete, jól edzett izmokkal;
magasra bodrozott gesztenyeszín haja, szokatlan szabású öltözetei,
kiváltképen nőiesen fehér-piros arcza, egy látásra ismerőssé
tették. Az árnyékáról még jobban ismerték: az volt a
bőkezüsége.</p>
<p>Párisban egész legényéletet élt; nem vetette meg a mulatságokat,
melyeknek érdekesebb részét a hölgyek képezik.</p>
<p>Egyszer rá hagyta magát beszéltetni, hogy meglátogassa a
hirhedett jövendőmondónőt rue de vivienne-i palotájában.</p>
<p>Egy héttel elébb be kellett magát jelentetnie a jósnőnél; mert
annak az ideje el volt foglalva, s üléseket csak éhomra szokott
tartani délelőtt.</p>
<p>Lenormand asszony megcsinálta a horoskópot s ezt a jóslatot
olvasta ki belőle Dagobert lordnak:</p>
<p>– Ön, mylord, a legközelebb lefolyó év alatt meg fog
házasodni.</p>
<p>Dagobert lord nagyot kaczagott erre a jövendőmondásra.</p>
<p>– Hát nem tudja, madame, hogy én nekem már van feleségem?</p>
<p>– Tudom jól. Nem egy felesége van önnek, hanem hét. Van szőke,
barna, fekete, veres hajú; kékszemű, feketeszemű; van alacsony és
magas termetű, karcsu és molett; egyet elvett ön Lyonban, azt
elhagyta Sevillában; a másikat elvette Madridban, azt elhagyta
Genuában; a harmadikat elvette Rómában, s elhagyta Bécsben, és így
tovább: meridianusok szerint körülrakta a földglóbust elhagyott
feleségekkel. És azok – csodamódon – nem szaladtak ön után, hogy
soknejűség miatt bepereljék, hanem teljesen meg vannak elégedve
sorsukkal. Mylord ügyesen el tudta velük igazítani a dolgot.
<span class="pagenum"><a name="Page_250" id=
"Page_250">-250-</a></span></p>
<p>Dagobert lord elejté a szemüvegét s nem is vette fel, hanem
rátaposott. Igy tán jobban látni?</p>
<p>– Ki mondta azt önnek, madame?</p>
<p>– Hát a kártyák. Az én kártyáim.</p>
<p>– No, hát legyünk jó barátok, madame. Én lefizetem a taksát.
Úgy, a hogy eddig megházasodtam, valószinű, hogy ez év folytán is
meg fogok házasodni.</p>
<p>– Nem úgy van, mylord. Ön legközelebb olyan házasságot fog
kötni, a mely az egész életre felbonthatatlan marad.</p>
<p>– Hiszen az is meg fog rajtam esni. Csakhogy az a hölgy, a ki
erre a balsorsra ki van jelölve, még nagyon fiatal: nincs tizenkét
éves.</p>
<p>– Azt is tudom. Önnek ezelőtt tizennégy évvel egy csodaszép
fiatal német herczegnőt kellett volna nőül venni: akkor ön azt
mondta, hogy «eh, mit? menjen férjhez máshoz, majd ha aztán leánya
lesz, elveszem azt.»</p>
<p>– Egészen úgy van. Ez az a kiszemelt mátka. Hanem erre még
legalább öt esztendeig várnom kell, s így nagy sajnálatomra nem
szolgáltathatok igazat az ön kártyáinak az idén.</p>
<p>– Az én kártyáim nem hagynak magukkal alkudozni. Én így látom,
így mondom. Itt a horoskóp. Önnek ez évben házasság áll.</p>
<p>– De hát miféle házasság? Mert a házasságnak vannak különféle
alapokai, formái, módjai. Vannak házasságok szerelemből, érdekből,
becsületből; van pénzházasság; van kényszerházasság; van
művészházasság; van házasság dicsvágyból, kétségbeesésből;
köttetnek házasságok magasabb politikai tekintetből; de mi
kényszeríthetne engemet arra, hogy szivemet, kezemet, nevemet
holtomiglan lekössem, mikor az elsorolt kategoriák közül egyiket
sem találom magamra alkalmazhatónak?</p>
<p>– Sajnálom, mylord, hogy még ezt is meg kell önnek mondanom: de
a kártyák nem ismernek irgalmat. Ön meg fog házasodni – éhségből.
<span class="pagenum"><a name="Page_251" id=
"Page_251">-251-</a></span></p>
<p>De már az olyan bolond jóslat volt, hogy Dagobert lord felcsapta
a kalapját a fejére a jósnő előtt, s kaczagva hagyta ott a
szobáját. Még az utczán is kaczagott. «Éhségből megházasodni!»</p>
<h3>DONNA IDÓL.</h3>
<p>Abban az időben, hogy lord Dagobert a párisi palotáját tette
rezidencziájává, az új Ninivében egy spanyol tánczosnő volt a
szinpadi csillag: Donna Idól.</p>
<p>Nem a közönséges iskolázott ballerinák svadronjához tartozott, a
kik lábújjhegyen szaladgálnak, s körben forognak; inkább
jellemtánczosnő volt; nemzeti tánczokat adott elő; hanem azokat
aztán ördögi tűzzel járta. A Saltarellában olyan szökéseket tett,
hogy az már repülésnek is bevált volna, mintha szárnyak volnának a
lábain; tündéri termete minden mozdulatában új ingert fejezett ki,
s olyan pokoli eleven volt az arcza is; csábító varázsló
mosolyában, duzzogásában, negédességében; hát még az epedésben! És
azok a nagy fekete szemek! Azoknak a kacsintása volt az igazi
fekete villámlás. – Mikor megint a seguidillában előjött, sarkig
érő fekete palástba burkolva, mint egy gyászoló alak, s aztán egyet
fordulva, szétbomlott rajta a sürű palást, nem volt az egyéb, mint
a saját dusgazdag hajzata, még a földet is söprötte a nyomában. S e
szétszórt felhő közül úgy kelt ki ő maga, mint egy napszülte
tündér! – Nem csoda, ha minden férfi bolondult utána.</p>
<p>De hát hiába bolondultak; mert Donna Idól senkit sem tett
okosabbá. Udvarlókat nem bocsátott magához közel, ajándékokat nem
fogadott el, egyetlen ékszere egy kis fekete zománczú arany kereszt
volt, a mit zsinórra kötve viselt a nyakában. A mi leveleket
küldtek hozzá, azokat a duegnájával olvastatta el, az pedig egy
élemedett apácza volt. Az utczán mindig ennek a társaságában
lehetett őt látni, lesütött szempillákkal és összetett kezekkel, a
legegyszerűbb <span class="pagenum"><a name="Page_252" id=
"Page_252">-252-</a></span> öltözetben; s más útja nem is volt,
mint a templomba.</p>
<p>Valami költő meg is énekelte: «Egy tánczosnő, a kinek nincsenek
gyémántjai.»</p>
<p>Az egész fiatalság, a 17 évestől kezdve a 71 évesig, kétségbe
volt esve a miatt, hogy Donna Idól csak imádtatni engedi magát, de
szerettetni nem.</p>
<p>Mikor az utczán járt, valóságos hadkisérete a keresztes és
kereszt nélküli lovagoknak taposott a nyomába, egész a templom
ajtóig, – de beljebb már nem követték. A duegna világosan tudtára
adta az udvarlóknak, hogy Donna Idól pártáját csak a menyasszonyi
koszoruért adják cserébe. – Ez mégis magas ár volt! Hogy a
virágvásáron legdrágább a myrtus!</p>
<p>Azt a legendát is elhiresztelték Donna Idólról, hogy a
térdszalagja mellé tűzve visel egy aczél gyilkot, melynek hegye
vipera-méreggel van zománczolva, azzal egy karczolás elég, hogy női
erényének durva megtámadóját holt emberré tegye. S elég castiliai
vére van hozzá, hogy azt elkövesse.</p>
<h3>ABBÉ SEVERUS.</h3>
<p>Egy péntek napon tiszteletreméltó látogató lett bejelentve Donna
Idól jól őrzött lakásán, díszes soutanba öltözött egyházi
személy.</p>
<p>Elfogadták.</p>
<p>Hanem azért annak elébb a purgatoriumon kellett keresztülmenni,
a társalkodónő szobáján, a ki őt egyedül fogadta.</p>
<p>A látogató nemcsak jól táplált termete és kenetteljes, mosolyra
derülő arcza által bizonyítá be, hogy ő valóságos abbé, hanem a
folyékony latin konverzácziója által még inkább, mely nyelven
egyedül értheték meg egymást a duegnával, a ki ezenkívül csak a
legeredetibb baszk nyelvet beszélte. <span class="pagenum"><a name=
"Page_253" id="Page_253">-253-</a></span></p>
<p>– Én vagyok abbé Severus, – mutatá be magát a látogató.</p>
<p>– Ha te Severus vagy, akkor én Severa vagyok, – mondá kőhideg
arczkifejezéssel a duegna. (Mind a kettő hím és nő-nemben azt
teszi, hogy «szigorú».)</p>
<p>Abbé Sever aztán előadá az ügyet, mely őt idehozta.</p>
<p>Patronusa, az istenfélő lord Mac-Millan Dagobert, a ki
világszerte ismeretes arról, hogy óriási vagyonát a keresztyénség
terjesztésére fordítja, a ki e czélra missziókat tart fenn
Khinában, Lapponiában, a pattagonok és a chippewasindiánok földén,
a kinek évenként százezer guineáját eszik meg a missziónáriusok, s
száz missziónáriusát a kannibálok; ez a kegyes férfiú elvégre
meghódolni kénytelen annak a magasabb sugallatnak, hogy ős
nemzetsége fentartásáról gondoskodjék. S miután a kerek világot
beutazva, arra a tapasztalatra jött, hogy a földlakó leányok mind
valamennyien csak a hivalkodásban serények: egyes egyedül Donna
Idól az, a ki egy áhitatos lélek eszményképének tökéletesen
megfelel, annálfogva szent elhatározása, hogy Donna Idólt feleségül
megkéri, egész szabály szerint.</p>
<p>Ez már megfontolásra érdemes ajánlat volt.</p>
<p>Azonban a duegna nemcsak hogy diákul tudott, hanem a szokásos
rendszabályokat is ismerte, melyek megtartandók, a midőn egy
finemen levő ifjú egy nőnemen levő fiatallal egy párt képezni
kiván.</p>
<p>Hol fognak esküdni?</p>
<p>A mylord saját kápolnájában. A párisi templomok neki nem elég
áhitatosak.</p>
<p>Ki lesz az eskető pap?</p>
<p>Maga abbé Severus.</p>
<p>És a tanuk?</p>
<p>Az egyik lesz sir Flibbertiggibet Erazmus, a mylord major
domusa; a másik lord Knickerbocker, a mylord kebelbarátja.</p>
<p>A nyoszolyó leányok: miss Kelly és Milly. Mind a kettő
<span class="pagenum"><a name="Page_254" id=
"Page_254">-254-</a></span> az első arisztokrata-családok leánya.
Az egyik világoskék, a másik rózsaszin öltözetben.</p>
<p>A móring, melynek lefizetésére a vőlegény kötelezi magát,
huszezer font sterling.</p>
<p>Azonkívül a duegnának évenkénti kétezer frank rente viagère.</p>
<p>Hozzáértetődik természetesen a nagyszerű trousseau (kelengye),
ékszerek, toilettek, a melyekről gondoskodni a vőlegény
kötelessége. Obligát nászút Itáliába. Nyáron biarritzi, vagy
trouvillei fürdők. Palota, ekvipázs, páholy az operában.</p>
<p>És a mi mellékes dolog: tizezer frank penále kifizetése az Odeon
direktorának, a kinek Donna Idól még ötven fellépéssel tartozik,
melyek természetesen a férjhez menetele által mind elmaradnak.
Mylady Mac-Millan gazdag hajpalástja nem söpörheti többé a
szinpadot.</p>
<p>Mindezek az előföltételek kellő pontossággal meg levén
hányva-vetve az abbé és a duegna között, – elvégre meg lett engedve
az abbénak, hogy magával a donnával is ismertesse meg az
ajánlatot.</p>
<p>Donna Idól az első hallásra öngyilkosságot akart elkövetni; kést
akart szúrni a szivébe; rettenetesnek találta azt a gondolatot,
hogy ő egyedül ebédeljen és vacsoráljon egy emberrel, a kinek
szakálla van; de miután megnyugtatták a felől, hogy leborotváltatja
a szakállát és soha a keztyűjét le nem fogja húzni a kezéről, mikor
vele egyedül értekezik: nagy nehezen ráhagyta magát beszéltetni,
hogy ősanyái példáját követve, legyőzze hajadoni iszonyatát a
házasság ellen s másnapra, azaz szombatra halaszsza a boldogitó
«igen» kimondását.</p>
<h3>A NÁSZ NAPJÁN.</h3>
<p>Háromszori kihirdetés előzte meg az esküvőt, három vasárnapon,
és a közbeeső két hét alatt a Palais royal legelső
piperekereskedésének kirakatában közszemlére <span class=
"pagenum"><a name="Page_255" id="Page_255">-255-</a></span> volt
kiállítva a Donna Idól mennyasszonyi kelengyéje. A csipkék és
himzések értékét a hozzáértők negyvenezer franknál alább nem
becsülték.</p>
<p>Maga az egyházi szertartás a mylord saját házi kápolnájában ment
végbe; a megnevezett násznagyok és nyoszolyó leányok, valamint a
kegyes duegna jelenlétében. Severus abbé pompás casulában, drága
infulával a fején végezte a czeremoniát s áhítatos szónoklat előre
bocsátása mellett, megáldá a bársony vánkosokon térdeplő boldog
párt.</p>
<p>Azután pedig megírta annak rendén a szabály szerint végbe ment
házasságról a hivatalos bizonyítványt s azt átadta a duegnának, a
ki e becses okmányt eltette az imádságos könyvébe s azt
háromszorosan körülcsavarta kendőjével, hogy jól megőrizze.</p>
<p>Akkor aztán következett a mennyasszony és a duegna közötti
bucsuvételi jelenet, a mi nem történt meg sürü könyhullatások
nélkül. Végre is el kellett egymástól szakadniok, s Donna Idólnak
átvenni a háznál az urnői birodalmat.</p>
<p>A két nyoszolyó leány átvezette őt az öltöző szobájába, a hol
levették fejéről a mennyasszonyi koszorút és fátyolt: kiszabadíták
a mindenféle selyem és csipke pánczélok közül; azok helyett
felékesíték a fejét a pántlikás csepeszszel, ráadták a himzett
pongyolát, melynek patyolatát a Mac-Millan családi czímer
griffmadarai ékesíték. Azután szerényen visszavonulának.</p>
<p>Utánuk belépett, elébb az ajtón kopogtatva a boldog vőlegény, az
előleges megegyezés szerint keztyüvel a kezén s myladynak szólítá a
mennyasszonyát, engedelmet kérve tőle, hogy a kezét
megcsókolhassa.</p>
<p>Ezt elnyerve, finom gyöngédséggel a karja alá vonta Donna
Idólnak a kezét s suttogva beszélt hozzá.</p>
<p>– Mylady! Madonna! Ez az egész palota az öné. Ön itt korlátlan
hatalmu urnő. Nem óhajtja birodalmát szemügyre venni? <span class=
"pagenum"><a name="Page_256" id="Page_256">-256-</a></span></p>
<p>Hogyne óhajtotta volna!</p>
<p>Lord Dagobert aztán végig hordozá Donna Idólt a pompás
szalonokon, couloirokon; megmutogatta neki a ritkaságokat, az
ékszereket, az órákat és szekrényeket, a régi mesterek festményeit,
a melyek Donna Idólnak mind nagy gyönyörűséget szerzének.</p>
<p>Azután elmondá neki, hogy az egész belletage az asszony
rendelkezésére áll; a parterre a férfi lakosztály, a souterain a
valetaille tanyája és a konyha.</p>
<p>Végre bevezette az urnőt a legérdekesebb szobába, melynek a
nevét csak a száj elé tett kézzel szokás kimondani: ez a boudoir, a
hálóterem.</p>
<p>A fal csupa selyemszőnyeg, nehéz damaszt függönyök borulnak
rejtek zugok fölé. Kinálkozó kerevetek között egy gömbölyű asztal
japán terítővel letakarva.</p>
<p>– Ez a mi boldogságunknak az édene – suttogá a vőlegény
mennyasszonya fülébe s feltárta minden kényelmét a tündéri
szobának. Megmagyarázta a chemiai lámpagyujtó gép mesterségét;
betanította, hogyan kell a trombitaalakú szócsövön át a
cselédeknek, meg a szakácsnak parancsolatokat osztani. A nagy
damaszt függöny félszárnyát is félrehuzta, azok mögött volt látható
a remekbe készült kettős nyoszolya.</p>
<p>– Ah! uram – suttogá a mennyasszony szemérmesen visszahátrálva,
s hasztalan kecsegteté a vőlegény azzal, hogy ez a fekhely a
hirhedett lady Hamilton ágyának a mintájára készült, melyben titkos
zenemű van elrejtve, mely az álomra készülő terhe alatt megszólal s
édes fuvolahangokon a «Di tanti palpiti» és az «Ah, la gioja»
melodiáit sipolja végig. A mennyasszony nem akart róla hallani; se
a nyoszolyáról, se a nótáiról.</p>
<p>Akkor a boudoir átelleni oldalára vezette lord Dagobert lady
Idólt. Ott egy alacsony ajtócska volt, fényes veres rézből, remek
vésésekkel kiczifrázva; benne volt a zárban az aczél kulcs; az ajtó
közepén volt egy kerek ablak, kristályüveggel fedve, akkora, mint
egy embernek a feje. <span class="pagenum"><a name="Page_257" id=
"Page_257">-257-</a></span></p>
<p>Lord Dagobert felnyítá az ajtót, mely befelé nyílt. Ott pedig
egy fürdő szoba volt; keleties pompával feldiszítve, aranyozott
fürdő medencze, vízokádó sárkányok, illatozó fűszerlámpák.</p>
<p>Innen meg már épen iszonyodva szökött vissza lady Idól.</p>
<p>Micsoda vakmerőség!</p>
<p>– No, ezt szeretem – mondá lord Dagobert. Menyasszony, a ki még
az esküvő után is szemérmes. Ez hiányzik Mohamed paradicsomából. Ez
a borban a bouquet! Ivott már mylady bort valaha?</p>
<p>– Soha!</p>
<p>– Pedig nászlakoma a nélkül meg nem esik. Ha én az ön
egészségére fogok toasztozni, akkor csak koczint velem?</p>
<p>– Akkor igen.</p>
<p>– No és aztán az első pohár hozza maga után a másodikat, s a
második az utolsót.</p>
<p>– De én sehol sem látok itt előkészületet a lakomához. Az egész
lakosztályomban sehol sincs fölterítve.</p>
<p>– Majd mindjárt lesz – szólt lord Dagobert, megsimogatva hölgye
kezét. – Mi nem hódolunk annak a rossz divatnak, miszerint a
házaspárok meg a násznép az esküvő után egész parádéban
negyvenedmagukkal végig ülnek egy hosszu asztalt; a hol mindenki
jól lakik, csak a mennyasszony, meg a vőlegény maradnak éhen. Mi
csak kettecskén – tête à tête fogjuk a nászlakomát elkölteni.</p>
<p>– Ez nekem is jobban tetszik! kapott rajta lady Idól.</p>
<p>– Ugy-e bár? Isteni asszony! Az ember ehetik, ihatik, a hogy
akar. És közbe talán?… Nono? Nem mondtam ki azt a rossz szót, csak
a szájammal mutattam: Ön már asszony, mylady. S nem feszélyezi a
lakománál sem a corsette, sem az etiquette.</p>
<p>– De szeretném tudni, hogy hol van az a lakoma?</p>
<p>– Mindjárt megjelenik. Úgy van ez minálunk, mint <span class=
"pagenum"><a name="Page_258" id="Page_258">-258-</a></span> Aladin
szultán palotájában. A dzsinek szolgálnak fel. Látja mylady itt a
kerevet előtt azt a gömbölyü asztalt? Egy titkos rugó nyomására az
rögtön lesülyed s alászáll a konyháig. Ott az étekfogó megrakja
ételekkel és palaczkokkal s a gép megint feltolja elénk az asztalt
mindennel ellátva. S ha valami kivánságunk van: a beszélő trombitán
keresztül leszólunk; az asztalt alá eresztjük, s az ismét visszatér
azzal a tárgygyal, a mit kivántunk!</p>
<p>– Hisz ez olyan, mint egy tündérmese!</p>
<p>– Mint a tündérmesében! A mit kivánunk, rögtön itt van. S a mi
legszebb benne, az, hogy alkalmatlan emberek közelléte nem háborit
bennünket. Az egész lakosztályban minden ajtó zárva. Senki be nem
jöhet. S a cselédeim, az egész háznépem tudja már jól a szokást,
hogy ilyenkor legalább három nap három éjjel nem szabad nekik
bennünket háborítani.</p>
<p>Lady Idól nagyot bámult lord Dagobert szeme közé.</p>
<p>– A «szokás?»… «Ilyenkor?»… Hát szokott ön többször is
megházasodni?</p>
<p>Lord Dagobert egész szabadjára ereszté a nevetését.</p>
<p>– Minden esztendőben, mylady! De becsületemre mondom, hogy az
esztendőt pontosan megtartom.</p>
<p>– Hisz akkor ön a valóságos «kékszakállú herczeg!» S mit csinál
ön a feleségeivel egy esztendő mulva? Megöli őket?</p>
<p>Lord Dagobert még jobban nevetett: «Dehogy ölöm, dehogy ölöm!
Mind élnek és vigan vannak, a hányan csak vannak».</p>
<p>Donna Idól azt hitte, hogy neki is nevetni kell: ez valami
tréfa!</p>
<p>No természetes! Ha a férj nevet, akkor a nőnek is illik nevetni.
Ez benne van az esketési formuláréban.</p>
<p>– Donna Idól, – mondá lord Dagobert, maga mellé vonva a dagadó
kerevetre hölgyét – én nagyon szeretem, ha ön nevet. Imádom ezeket
a megnyiló korallajkakat, bámulom ezeket a gyöngysor fogakat, s
mikor így összehuzza <span class="pagenum"><a name="Page_259" id=
"Page_259">-259-</a></span> a szemeit nevetés közben, az olyan,
mintha a villámtüzet konczentrálnák egy gyujtó-üvegben; hanem
ezúttal mégis azt tanácslom önnek, hogy ne nevessen. Ez a mi mai
esküvőnk csak tréfa volt.</p>
<p>Ez a tréfa szó csakugyan komolylyá tette a hölgyet.</p>
<p>– Tréfa volt? S ön engem «Donna» Idólnak szólít?</p>
<p>– Bizony Donna Idól ön és nem lady Idól. Ön nem szerzett kellő
ismereteket párisi vendégszereplése alatt a francziaországi
törvényes szokásokról. Itt csak a polgári hatóság előtt kötött
házasság bir törvényes jelleggel; az egyházi szertartás meg van
engedve, mint czeremónia, de semmi érvénynyel nem bir
Francziaország területén.</p>
<p>Donna Idól vállat vont.</p>
<p>– Hát bánom is én! Nem akarok Francziaországban maradni.
Átmegyek Angliába, s ott a pap előtt kötött házasság el van ismerve
törvényesnek. Ön pedig Angliában van otthon.</p>
<p>– Az ám. Csakhogy isteni Donna Idól! egy illuziótól kénytelen
vagyok önt megfosztani. Ha emlékezetem nem csal, ez a bizonyos
főtisztelendő Páter Severus üres óráiban az én lovászmesterem, egy
megszökött skoláris, a ki tudtommal soha sem volt papnak
fölszentelve, csak hogy épen jól megtanulta a litániát. Ön nem az
első és hiszem, hogy nem is az utolsó azon hölgyek között, a kik ez
álpapnak az áldása által fel lettek szentelve az én
hitvestársamnak. De mondhatom önnek, hogy egynek sem volt ellenem
panasza.</p>
<p>Erre aztán bekövetkezett az a jelenet, a mi rendesen következni
szokott. A kétségbeesés, ájuldozás, átkozódás a rútul rászedett, a
kelepczébe csalt ártatlan hölgy részéről, melynek lord Dagobert
ugyanannyi mennyiségü esküdözést, engesztelést és végül kiméletlen
erőszakot vetett ellen. Hiszen ez volt ránézve a gyönyörnek a
hatványozása. Holmi csendes, szelid átadás, türelmesen nyujtott
kegyek az ő vágyait nem elégitették ki; neki az áldozatul
<span class="pagenum"><a name="Page_260" id=
"Page_260">-260-</a></span> esett ártatlanság vergődő kétségbeesése
szaporítá a gyönyöreit. Azért sietett a hölgyet felvilágosítani a
helyzetéről mindjárt a kezdetén az egyedüllétnek.</p>
<p>Donna Idól e felfedezés után azt tette, a mit a többiek, sirt,
könyörgött, átkozódott, küzdött; hasztalan! A viperamérges tőr nem
volt már a kezeügyében. Menekülni nem volt hová. Az ablaktáblák
mind bezárva, az ajtók csukva, a palota távol a lakott házaktól, a
házi cselédség betanítva és megszoktatva már az efféle
jelenetekhez.</p>
<p>Végső kétségbeesésében bemenekült azon a kis rézajtón.</p>
<p>– No, hiszen ide futottál a legjobb helyre! – kiáltá lord
Dagobert, áldozatát utolérve.</p>
<p>Onnan nem volt hová menekülnie.</p>
<p>Itt azonban a hajdani akrobata nő, kinek izmai a gyakorlattól
aczéllá voltak edzve, egy hatalmas taszítást adott az üldözőjének,
a mitől az, sulyegyent vesztve, hanyatt esett a vízzel telt
medenczébe. Donna Idól pedig egy gazellai szökéssel keresztül
ugrott a fürdőmedenczén, ki az ajtón, azt hirtelen becsapta maga
mögött, bezárta a kulcscsal, s a kulcsot eltette a zsebébe.</p>
<p>Kis idő mulva aztán megjelent a rézajtó gömbölyü ablakában lord
Dagobertnek, az önkénytelen vett fürdőtől, de még inkább a haragtól
lángvörösre duzzadt arcza.</p>
<p>Igazán tréfás látvány! Egy haragos emberarcz, a kinek se keze,
se lába.</p>
<p>– Donna Idól! Ezért ön kegyetlenül meg fog lakolni!</p>
<p>– Gondolja, lord Dagó?</p>
<p>– Ne hijon engem Dagónak, hanem ereszszen ki innen azonnal!</p>
<p>– S ha nem ereszteném?</p>
<p>– Ki fogom törni az ajtót.</p>
<p>– Nem lehet; mert csak befelé nyilik.</p>
<p>– De hát itt csak nem hagy?</p>
<p>– Bizonyos, hogy nem hagyom ott. A férjemet! Csak van eszem!
<span class="pagenum"><a name="Page_261" id=
"Page_261">-261-</a></span></p>
<p>– No hát ereszszen ki innen.</p>
<p>– Nem addig, a míg ön a jegyzőt ide nem hivatja s a franczia
törvények rendeletei szerint velem szabályszerü házasságot nem
köt.</p>
<p>– Ah, az botor beszéd! Arról ne is álmodjon, Donna Idól.</p>
<p>– Hát majd meglássuk: monsieur Dagó.</p>
<p>– Hát mit akar ön? El nem futhat innen, mert a szobája ajtajának
a kulcsa nálam van, s a cselédjeim ki nem eresztik.</p>
<p>– Eszembe sincs innen elfutni. Nagyon jó itten. Önnek a
cselédjei ismerik már a szokásokat. Három nap, három éjjel föl sem
jönnek az emeletre. Nem háborítják a paradicsomi boldogságot. Én
tudok várni, csak ön is tudjon. Dörömbözni szabad az ajtón. Az ön
hozzátartozandói már ismerik az eféle zajgást. Good bye mylord.</p>
<p>Azzal Donna Idól odament a kerevethez; megnyomta az asztalkán a
titkos rugót; arra az lesülyedt s rövid időn ismét fölemelkedett,
megrakva étkekkel, csemegékkel és palaczkokkal.</p>
<p>Donna Idól felnyitogatta az ételes tálak födeleit s inyencz
gyönyörrel mustrálta a drága étkeket, a melyekhez aranynyomatu
papiron mellékelve volt az elnevezés.</p>
<p>– Ah, potage à la Montesquieu! Ez az én kedvencz levesem!
Micsoda fölséges illat! Szarvasgomba pástétom! Az én ideálom!
«Petites timballes à la chasseur!» Ennek még hirét sem hallottam.
Valami jó lehet. «Zephyr des poulardes aux pointes d’asperges!»
Zefir! kappan és spárga! Fölséges valami. Galantine! Macedoine! Ez
még épen egy fajdtyúk suprêmeje! Fejedelmi lakoma! Ilyent csak
Aladin szultán asztalára hordnak a dzsinek. Nos, uram! hát nem tart
ön velem?</p>
<p>S azzal neki könyökölt a dús lakomának s tömte a két piros
orczája duzzadtáig a drága jókat a szájába.</p>
<p>Lord Dagobert pedig onnan a kis kerek ablakból káromkodott s
rugdalta az ajtót. <span class="pagenum"><a name="Page_262" id=
"Page_262">-262-</a></span></p>
<p>– Ez a bor is fölséges, annyit mondhatok! szólt Donna Idól,
felhörpentve egy pohár chablist. Követte egy pohár sherry. Hanem a
bordeauxi nagyon erős! Szereti ön a bordeauxit, uram?</p>
<p>– Az ördög vigye el önt a bordeauxival együtt! orditá Lord
Dagobert a rézajtó közepéből.</p>
<p>– Vigyázzon! Most ugrik a dugó! Még egy pezsgős palaczkot is
felnyitott Donna Idól, a minek a dugója kicsiny hija, hogy orron
nem találta a haragos vőlegényt.</p>
<p>– Donna Idól! Most már elég volt!</p>
<p>– Nem, uram! Még egy pohár chartreuse következik. Csodálom, hogy
ön meg tud vetni egy ilyen válogatott vendégséget. Ön valódi
aszkéta. Bámulom a mértékletességét.</p>
<p>– Ön egy valóságos ördög, Donna Idól.</p>
<p>– Ismeri ön Tantalusnak a meséjét Dagikám? Azt hiszem, hogy ha
Tantalusnak azt mondták volna, hogy hivassa a jegyzőt, mindjárt
elhivatta volna.</p>
<p>– Azt nem fogja ön kidaczolni tőlem!</p>
<p>Donna Idól aztán, mikor jól megvacsorált, odament a
lefüggönyözött alkovenhez, széthuzta a damaszt kárpítokat, s éji
toillettjét végezte a lepihenéshez s hogy a boldog vőlegény lássa,
mit veszitett, égni hagyott minden gyertyát.</p>
<p>A varázsnyoszolya muzsikálta az olasz áriákat; Lord Dagobert
pedig káromkodott négyféle nyelven, a ketreczébe bezárva.</p>
<h3>A PIRÍTOTT SZALONNA.</h3>
<p>Lord Dagobert végre mesterére talált.</p>
<p>Donna Idól elfogadta a tervezett komédiát, csakhogy
megfordította a szerepet.</p>
<p>Ha a férj dörömbözött az ajtón és szitkozódott, a hölgy
elkezdett rimánkodni és segítségért kiabálni. A házbeliek
<span class="pagenum"><a name="Page_263" id=
"Page_263">-263-</a></span> azt hitték, hogy ő az ostromolt fél.
Hozzá voltak már szokva az ilyen jelenetekhez.</p>
<p>Ha lord Dagobert nagyon ordított, akkor Donna Idól előre-hátra
szaladgált a szobában s döntögette a székeket, asztalokat egymásra
– mintha kergetnék.</p>
<p>Mikor pedig a szócsövön át a szakácsnak küldött le izeneteket a
konyhába, akkor lord Dagobert hangját utánozta remekül.</p>
<p>A lordnak át kellett látni, hogy nyomorultul meg van fogva a
saját csapdájában.</p>
<p>De még sem akart kapitulálni.</p>
<p>Donna Idól ott reggelizett, ebédelt és vacsorált az orra előtt,
s neki csak az ételeknek a szaga jutott.</p>
<p>A mi legjobban ingerelte, az volt, hogy hát a kártyavetőnő
jóslatának be kell teljesülni. Egy ostoba jósnő, a kinek a
jövendölésére okos ember csak a furcsaság végett lehet kiváncsi,
kimond egy lehetetlen dolgot, egy abszurdumot. És ime az a
lehetetlenség közel van hozzá, hogy beteljesüljön.</p>
<p>Két napig kiállta az éheztetést. Már könyörgésre is fogta a
dolgot: «Ön kegyetlen dæmon! Meg hagy halni egy embert éhen! Egy
Mac-Millan lordot, utolsó sarját a nagyhirü családnak!»</p>
<p>– Ön maga tartja magát fogva, ön maga kárhoztatja el magát erre
a kinzásra. Egy Mac-Millan lord! Ha ön egy bookmakernek szavát
adja, azt megtartani becsületbeli kötelességének ismeri: hát egy
ártatlan hajadonnak adott szavát kijátszani gavallérhoz illőnek
tartja? Hogy hamis oltár, hamis pap előtt lett adva az a szó? De a
mylord igazi gentleman: angliai earl, a Bath-rend lovagja, s adott
szava csak puszta lég volt? Én életemben eleget éheztem azért, hogy
a becsületemet megőrizzem: ön most azért éhezik, hogy a becsületét
kijátszsza.</p>
<p>A harmadik nap reggelén azt gondolta ki Donna Idól, hogy a
közlekedő asztalkával egy darab szalonnát hozatott fel magának.
<span class="pagenum"><a name="Page_264" id=
"Page_264">-264-</a></span></p>
<p>– Ejh, meguntam már azt a sok mindenféle drága körömfaladékot.
Nem kell több osztriga meg pástétom: vágyom a szalonna után. A hogy
hajdan szoktuk, mikor faluról falura kóboroltunk, s kinn tanyáztunk
a sátor alatt.</p>
<p>Azzal oda kuporodott a kandalló elé, melyben maga megrakta az
illatos olajfából a tüzet, s elkezdte a kenyérszeletet, aztán meg a
szalonnát pirítani a tűznél.</p>
<p>Azt pedig mindenki tudja, hogy nincs invitálóbb illat a világon,
mint a pirított szalonnáé. A pirított szalonnaillat képes egy
kikoplalt emberrel a hitét megtagadtatni.</p>
<p>– Irgalom! ordítá az ajtó ablakán keresztül lord Dagobert. –
Feleségül veszem önt, csak abból a szalonnából adjon egy
harapást.</p>
<p>– Komolyan mondja ön?</p>
<p>– Komolyan mondom.</p>
<p>Arra aztán megszánta Donna Idól; vagy talán nem is szánta meg:
kitelik tőle, hogy csak kiszámított furfang volt. Odavitte a
piritott szalonnát és kenyérszeletet az ablakocskához s egy falatra
valót levágott belőlük, azt rózsás ujjai közé csiptetve, odadugta
lord Dagobert szájába.</p>
<p>Egy percz alatt lenn volt.</p>
<p>De többet aztán nem adott neki belőle.</p>
<p>Az pedig, hogy egy agyonéhezett embernek «egy» falatot adjanak a
szalonnából, többet nem, tultett Arbuez minden torturáin.</p>
<p>Lord Dagobert szemei kék-zöld karikákat hánytak a dühtől.</p>
<p>– Hivassa ön a jegyzőt, – mondá neki Donna Idól.</p>
<p>– Kivel hivassam? Mikor nem mehetek ki.</p>
<p>– Irja meg neki a nyilatkozatot, hogy házasságot akar kötni
velem.</p>
<p>– Mivel irjak? Hisz nincs irószerem.</p>
<p>– Dehogy nincs, én már arról is gondoskodtam. A varázsasztal
mindent felhozott. <span class="pagenum"><a name="Page_265" id=
"Page_265">-265-</a></span></p>
<p>Azzal odavitte az ajtóhoz az irószereket s azokat a csiptetővel
benyujtá a fogolynak.</p>
<p>Aztán diktálta neki, hogy mit irjon? Valóságos kapituláczió volt
az, kényre-kegyre.</p>
<p>Lord Dagobert jól tudta, hogy a törvények értelmében már ennek a
levélnek az erejénél fogva is el fogják marasztalni, ha a házassági
igéretét be nem váltja, legalább is a móringolt huszezer fontba; de
már ezt nem bánta. A levél Donna Idól kezében volt már.</p>
<p>– No, már most bocsásson ki.</p>
<p>– Dehogy bocsátom! Előbb összekelünk. Adja ide a szobám kulcsát,
hogy a jegyzőt a tanuival együtt bebocsáthassam.</p>
<p>Még ennek is meg kellett történni.</p>
<p>Donna Idól a sülyedő asztallal leszállítá a jegyzőnek szóló
levelet, s a szócsövön át lekiáltá az utasítást, hogy mit tegyenek
vele.</p>
<p>A legrövidebb időhaladék mulva ott volt a jegyző a két hivatalos
tanuval.</p>
<p>A kis asztal már terítve volt a nászlakomához.</p>
<p>– Hol van a vőlegény? kérdezé a jegyző az elfogadására siető
mennyasszonytól.</p>
<p>– Ott van, – szólt Donna Idól a rézajtóra mutatva, melynek
ablakán lord Dagobert sáppadt arcza tekintett ki. – Nem volt már
veres.</p>
<p>– Uram! kiáltá a jegyzőnek. – Ön látja, hogy én rajtam itt
erőszakot tesznek. Engem akaratom ellenére bezártak.</p>
<p>– Azt látom. Ki zárta önt be?</p>
<p>– Az az ördögi nő ottan.</p>
<p>– Ah! Donna Idól? – Hát Donna Idól hozta önt ide erőszakosan,
vagy ön hozta ide Donna Idólt?</p>
<p>– Én hoztam ide.</p>
<p>– Csalás által? Megesküdött vele álpap előtt? De furcsa helyet
választott ön magának a mézes napok eltöltésére mylord!
<span class="pagenum"><a name="Page_266" id=
"Page_266">-266-</a></span></p>
<p>– Választott az ördög! Ő csukott be ide.</p>
<p>– S most nem ereszti önt ki addig, a mig ön a Code civil
értelmében törvényesen egybe nem kél vele.</p>
<p>– De ez a házasság erőszakolva van.</p>
<p>– A miatt tessék majd a biróhoz fordulni. Az előzmények rám nem
tartoznak.</p>
<p>– De én protestálok ellene.</p>
<p>– Hát az az ön dolga. Akarja ön az egybekelést végrehajtani,
vagy nem akarja? Ha nem akarja: én megyek a dolgomra. Ön fizet
százötven frankot a hiába idefárasztásért.</p>
<p>– Nem! Maradjon! Hol a szerződés? – Irom alá!</p>
<p>Mindent megtett már, a mit csak kivántak tőle.</p>
<p>A jegyző és a tanuk hitelesíték a házassági levelet s átadták
Donna Idólnak.</p>
<p>Akkor aztán Donna Idól kibocsátá a csapdából a – boldog férjet.
Most már csakugyan férj volt: s annyiban boldog is volt, hogy
rögtön neki eshetett – a terített asztalnak, hol hatalmába kerített
egy egész suprême de fajdkakas pástétomot, s azt oly mohón betömte,
hogy a vendégeknek még csak kostolót sem hagyott belőle. Ivott is a
mellett, a legnagyobb poharakból, a melyek csak az asztalon voltak.
Egy szót sem szólt senkihez. Mikor aztán egyszer pihenőt tartott,
azt mondá neki a jegyző: «No most mylord, ősi szokás szerint úgy
illik, hogy a vőlegény mondjon egy toasztot a menyasszonyára». –
«Várjunk egy cseppet, – mondá lord Dagobert – úgy megterheltem a
gyomromat, hogy addig nem tudok többet inni, a míg a «pastilles
digestives de Bilin»-eimből be nem veszek.» Azzal felkelt, kiment a
szobából s soha se jött többet oda vissza.</p>
<h3>A LOVAS KOLDUS.</h3>
<p>Lord Dagobert nem indított pert lady Idól ellen. Tudhatta jól,
hogy nem fogja megnyerni – erőszak alapján. <span class=
"pagenum"><a name="Page_267" id="Page_267">-267-</a></span> Egy
férfi, a kit erőszakkal vesz el egy nő – a saját házánál! Még ki is
fogják nevetni. Sőt tetejébe még maga kaphat egy kellemetlen
processust az egyházi szentségekkel való komédia-játszás miatt.
Kifizette a móringot a myladynek s aztán úgy tett, mintha ő csapta
volna el az asszonyt magától. Csak azt tiltotta meg neki, hogy a
míg az ő nevét viseli, a szinpadon tánczoljon.</p>
<p>Azután lefolyt valami tíz esztendő. Ez alatt lord Dagobert az ő
óriási vagyonának tökéletesen a nyakára hágott. Őrült pazarlások,
vakmerő vállalatok, meg a szép asszonyok iránti szenvedélyei tönkre
juttatták. Az ősi vagyonának utolsó részét elnyelte egy skót
banknak a bukása, a hol neki kellett helyt állani az igazgatók
által elsinkófált összes betételekért.</p>
<p>Ekkor aztán lótott-futott a világban, hogy a hajótörött vagyon
roncsaiból valamit megmentsen; de mind sikertelenül. Az a bizonyos
házasság is kárbaveszett rá nézve a hajdani imádottja leányával. A
lady Idóllal kötött törvényes viszonya azt lehetetlenné tette.</p>
<p>Mikor aztán az utolsó fonala is elszakadt a reménységnek s nem
maradt a zsebében több egy louisdornál, egy reggel szépen
megborotválkozott, felkötötte tükörből a nyakravalóját, gomblyukába
tűzte az ibolya-csokrot s a legujabb áriát dudolgatva a Donizetti
operájából, megindult a Szajna hídja felé, azzal a szándékkal, hogy
a vízbe öli magát.</p>
<p>Útközben azon gondolkozott, hogy mit csináljon azzal a megmaradt
egy aranynyal?</p>
<p>A Szajna hídja előtt találkozott a lovas koldussal.</p>
<p>Ez egy ismeretes alakja volt a párisi életnek. Egy invalidus,
fél lábú, a kinek az az ötlete volt, hogy ő lóháton fog koldulni
Páris utczáin. Szerzett magának egy rokkant gebét, azzal a vak
lóval botorkálta végig a boulevardokat. Jó üzletet csinált. Az
emberek nevették, szidták, de észrevették. Egy koldus, a ki lóháton
koldul a gyalogjáróktól!</p>
<p>Lord Dagobert szembe találkozott a lovas koldussal. <span class=
"pagenum"><a name="Page_268" id="Page_268">-268-</a></span> Az már
messziről rázta eléje a levett kalapját s panaszolta a Waterloónál
kiállott hős tetteit.</p>
<p>A mylord odadobta a koldus kalapjába az utolsó aranyát s aztán
ment a híd felé.</p>
<p>Egyszer csak «klipp-klapp, klipp-klapp», koczog utána erősen a
lovas koldus a sánta lovával, s a mint utoléri, elkezdi szidni tele
torokkal:</p>
<p>– Szégyen gyalázat! Egy ilyen úrtól! Hamis louisdort adni a
szegény koldusnak. A lovas koldusnak! A kinek magán kívül még a
lovát is kell tartani: azt a lovat, a ki a waterloói ütközetet
látta s azóta nem akar látni semmit. – Szégyelje az úr magát! Itt
van a hamis louisdorja! Tegye vele bolonddá Tortonit, de ne a
szegény lovas koldust.</p>
<p>Ez a szó egy eszmét adott Dagobertnek. «Tortoni!»</p>
<p>Eszébe jutott, hogy tegnap elfelejtett ebédelni, ma pedig még
nem reggelizett. Éhomra kellemetlen érzés lehet a vízbe fulni.</p>
<p>Visszafordult Tortonihoz.</p>
<p>Ott ő sok szép pénzt elpocsékolt néha napján: ez az utolsó arany
is hadd menjen oda. Hamis arany ugyan: de a vendéglős azt nem nézi,
s ha felismeri is, elhallgat vele. Régi ismerőse ott minden
pinczér.</p>
<p>Igaz, hogy husz frankért Tortoninál nagyon mértékletesen lehet
reggelizni; de a fődolog az, hogy az utolsó reggelijét Tortoninál
költötte legyen el. Fütyölve ment odáig.</p>
<h3>JOBB HOLNAP EGY TUZOK, MINT MA EGY VERÉB.</h3>
<p>Lord Dagobert helyet foglalva egy asztalkánál, tanácsot tartott
a pinczérrel, hogy miféle lakomát lehetne csapni húsz frankból?</p>
<p>Lássuk csak! Mi a legkisebb vad, a mi tíz frankért kapható?</p>
<p>– Két veréb. <span class="pagenum"><a name="Page_269" id=
"Page_269">-269-</a></span></p>
<p>– Helyes. Süttessen nekem két verebet; de jó vastag szalonnát
piríttasson hozzá.</p>
<p>(Átkozott emlék! Azzal a pirított szalonnával!)</p>
<p>– Miféle ital az, a miből sokat lehet inni öt frankért?
(Tortoninál.)</p>
<p>– Egy pohár bokk.</p>
<p>– No, hát egy pohár bokkot. És aztán egy vajas kenyeret.</p>
<p>– Az három frank.</p>
<p>– Marad még önnek borravaló egy louisdorból két frank.</p>
<p>– Köszönöm mylord.</p>
<p>E közben két hölgy telepedett le a szomszéd asztalhoz. Az egyik
délczeg, élte virágában levő delnő volt, a másik éltesebb; olyan
társalkodónő forma. Mind a kettő elegáns öltözetben.</p>
<p>A fiatal hölgy elég fenhangon rendelt meg pástétomot fajdtyuk
suprèmeből.</p>
<p>(Fajdtyuk suprème! Fatális emlékek!)</p>
<p>A pinczér megjegyzé, hogy fajdtyuk suprème pástétomot nem
szolgáltatnak adagonként; hanem csak egészben.</p>
<p>– Úgy volt értve. Aztán egy palaczk Cliquot-t.</p>
<p>S annak a két hölgy magában meg akar felelni.</p>
<p>Lord Dagobert odainté magához a pinczért.</p>
<p>– Ki ez a hölgy a szomszéd asztalnál?</p>
<p>A pinczér nagyot nevetett.</p>
<p>– Ez a hölgy? – Ez a hölgy önnek a felesége, lord Mac-Millan:
Lady Mac-Millan.</p>
<p>A név említésére a hölgy is odatekintett.</p>
<p>– Ah! Lord Dagobert! Milyen véletlen találkozás! Hát mit csinál
ön?</p>
<p>– Az utolsó louisdoromat fogyasztom. S akkor aztán készen vagyok
a világgal.</p>
<p>– No, lássa ön, én jobban gazdálkodtam. Én a húszezer fontomat
szerencsés spekulácziókkal felszaporítottam százezer fontra. Most
már visszavonultam s a rentéimből <span class="pagenum"><a name=
"Page_270" id="Page_270">-270-</a></span> élek. Van nyolczvanezer
frank jövedelmem és semmi adósságom.</p>
<p>– No – adósságom nekem sincs már.</p>
<p>– De igen is van, lord Mac-Millan. Nekem adósom ön még azzal a
bizonyos toaszttal. Tudja ön, mikor kiment megkeresni a pastilles
de Bilint? Megtalálta ön már a gyomormegterhelés elleni
lapdacsait?</p>
<p>– Most már semmi szükségem rájuk.</p>
<p>– No, hát most leróhatná ön az adósságát, lord Dagobert: itt a
pohár!</p>
<p>Lord Dagobert végig gondolta a dolgot. Itt van egy szép asszony,
még most is nagyon szép, nyolczvanezer frank évi jövedelemmel.
Aztán el se kell venni, mert már meg van. – Fogta magát, otthagyta
a két mai verebet s átült a másik asztalhoz a fajdtyuk pástétom
mellé s aztán elmondá a tartozásban maradt felköszöntőt.</p>
<p>«Ezt a poharat az én kedves feleségem egészségére. Mylady
Mac-Millan cheers!»</p>
<p>… És így lord Mac-Millan másodszor is megnősült – éhségből.</p>
<hr class="chap" />
<p><span class="pagenum"><a name="Page_271" id=
"Page_271">-271-</a></span></p>
<h2>BABSZEMEK.</h2>
<p>Egy szóval: nem tudok dolgozni.</p>
<p>Megvolna hozzá minden: sima papiros, kék tinta, jó irótoll;
gondolatom is volna, a mit leirjak s a mi fődolog: volna abszolut
magányosságom, a hol senki sem háborgat; hozzá nyári napok; a
nappal együtt kelek fel. Mégsem tudok dolgozni. Olyan szép ez a
világ, hogy nem kerül sor a «sorra».</p>
<p>Először ez a gyönyörü panoráma, a mit innen a gunyhóm ajtajából
látok. Nincs a világon ehhez fogható szép! Alattam terjeszkedik az
ifjudad testvérváros, keresztülszelve a hatalmas Duna szigetektől
szakgatott, kettős medre által. Negyven esztendő óta nézem innen
erről a helyről, hogyan nő, hogyan emelkedik, hogyan foglal tért,
hogyan hódít ez a szép Budapest. A magasan kiemelkedő bazilika most
már egész világváros-képet ad neki s a központi pályaudvar
homlokzata úgy tünik föl, tőlem nézve, mint egy óriási diadalkapu,
melyen át dicsőség, gazdagság, nemzeti életerő özönlik be a
szétdagadó fővárosba. Uj palotasorok a két parton és be a Rákos
felé, melyek már Kőbánya házcsoportjaival összeérnek s a széles
erdősor a város körül szintén tele van házakkal, de azokat még
eltakarják a fák: csak egy nagy kupola, egy-egy háztömb jelzi, hogy
ott is világ van. Az én időmben e paloták, ez erdők helyén csak
homoksivatag volt, melyről minden szél porfelleget zudított a
városra.</p>
<p>Az előtérben meg az ős Buda, a királyi várral s az új
palotákkal, a Mátyás templommal. A százablaku Ferdinánd-kaszárnya
<span class="pagenum"><a name="Page_272" id=
"Page_272">-272-</a></span> mellől a tulparton versenyző magasra
emelkedik a monumentális országház, maga a Gellérthegy is
bástyakoronájával beillik kontrasztnak e felséges képbe.</p>
<p>És aztán tovább az a végtelen nagy alföldi sikság, melynek
láthatárát csak napfelköltén látni, a mikor még az ég aranyból van:
nappal az már összeolvad az éggel. S e meleg síkságot az Istenkéz
himezte ki rét zöldjével, kalászaranynyal. Szebb ez a tengernél!
Mennyi színpompa! Milyen vakmerő ellentétek az ég és föld koloritja
között! A Duna azurjában gyorsan siklanak fel és alá a karcsu
gőzösök s a mezők sík tábláján fehér gőzkigyókat huz maga után a
távozó vagy közeledő vonat, melynek dübörgése ide hallik hozzám. Ez
a kép mozog és beszél.</p>
<p>De sok órámat elvitte már ez a felséges panoráma! De szivesen
adtam!</p>
<p>(No lássunk komolyabb dolog után, mert panorámanézésből meg nem
élünk. Vár az iróasztal!)</p>
<p>Igen, igen; de előbb körül kell járni a szőlőkertet. Máskor is
szerettem a szőlőt elnézni. Ezt az isteni növényt, mely az olyan
elátkozott földben, a melyben a burgonya nem adja meg a vetőmagot,
vigan tenyészik és ontja az emberi kedély örökké gyógyító
panaczeáját, a föld lelkét: a bort. Máskor is kalaplevéve jártam
közötte. Hát még most! A mikor az a pokolbeli szörnyeteg, az
ördögök legapróbbika, kinek neve nem «légió», hanem «trillió», az
egész szép budai hegységet sivataggá tarolta már, a melyen egész
hegyoldalonkint nem látni mást, mint kutyatejet, farkasalmát,
méregsalátát, bűzlabodát, elpusztuló szőlők szomorú bozotját s e
boszorkány-avar közepett, úgyszólván, még az én kertem az utolsó
oázis, a hol buja zöld szőlőket látni, megrakva tömött fürtökkel.
Védelmezem őket a gonosz ellen szénkéneggel, műtrágyával. A hol a
fillokszéra már kipusztított egy-egy telket, azt beültettem ujra
amerikai szőlővel és hazai fajokkal. Ezeket mindennap tanulmányozni
kell. Mert nagyon <span class="pagenum"><a name="Page_273" id=
"Page_273">-273-</a></span> különböző az amerikai szőlőknek a
hivatása, rendeltetése, habitusa és természete. A riparia sauvage
(két éves) harmadfélöles vesszőket hajt, s felkapaszkodik a fák
tetejére, gyönyörü piros a venyige, korallból vannak a kaccsai, a
levele sötétzöld; de ez csak venyigét szaporítani lesz jó, a
bogyója tintának való, nem bornak: ezt be kell ójtani, ha
megerősödik. A Jaquez, a Solonis, a Vialla meg a Herbemont már
iható bort is ád, de nagyon későn érik. Ezeket már az idén
beójtottam s szépen megmaradtak az ójtások. De már ezeket forró
napokon öntöztetni kell; azután az ójtás helyéig feltakartatni, a
nemes galyról a harmadgyökereket s az alanyról a fattyuhajtásokat
levagdalni s megint betakarni. Ezt mind magamnak kell elintézni,
mert én tanultam ezt. Az «Othello» aztán már egészen jó és korán
érő gyümölcsöt hoz, néhány már meg is vallja a termését: már
augusztusban egész feketék a fürtök. Van azután idei ültetésü,
amerikai gyökérbe ójtott, hazai szőlőből is egy táblám. Szegénykék,
már most a földön futnak, mint a földi szeder s már egy része
fürtöket hozott, fehéret, rózsaszínüt, finomat. Javában érik, régi
tőke, új ültetés gyümölcse; aranyért nem adnám.</p>
<p>Csakhogy vannak, a kik aranyat nem adnak érte, hanem ingyen
kérik. Ez a sok sárgarigó!</p>
<p>Madarat persze az én kertemben meglőni nem szabad; hanem jó
nevelést kell nekik adni. Egész esztendőn át ők segítik nekem a
hernyót pusztítani s én jutalmul átengedem nekik az összes eperfáim
termését. De a fügéimet, meg a szőlőimet nem szabad bántani. Az is
mesével határos, hogy a Svábhegyen füge teremjen; pedig hát nálam
kitünő terem: jobb az olasznál; valóságos balkáni szultánfüge.
Ezeket én úgy védelmezem, hogy mikor a gyümölcs az éréshez kezd
nőni (három nap alatt megnégyszereződik az alakja), akkor tűllből
zacskókat huzatok rá: így aztán se madár, se bogár nem bántja. A
szőlőnek pedig ilyenforma a védelme nálam. Hosszú spárgákat huzok
keresztül-kasul egyik karótól a másikig s erre a <span class=
"pagenum"><a name="Page_274" id="Page_274">-274-</a></span>
spárgára négyfelé hasitott hirlapokat akasztok. Rendesen a Pesti
Naplót használom rá. A Nemzettől nem félnek a rigók. Tudják, hogy
az még a madárnak sem vét. Hanem az idén már a Pesti Naplótól sem
ijednek meg: más strategémát kellett kigondolni. Egy-egy fára
hatalmas ürükolompokat akasztottam fel; ezeket aztán hol magam, hol
a vinczellérem meg-meg kongatjuk s a kolompszótól azután riad szét
a rigó, seregély nagy visitozással.</p>
<p>(No de már most elég volt a rigók tragédiájából; menjünk az
asztalhoz – dolgozni.)</p>
<p>Kezemben már a toll! Kezdem már! Csak a hegedüt stimmolom.</p>
<p>Ekkor elkezdtek az ablakon koczogtatni.</p>
<p>Ki az? Mi az?</p>
<p>Két czinege. Egy kékfejű, bóbitás, meg egy fekete fejű.</p>
<p>Hja! Igaz! Erről bizony meg is feledkeztem. Ez ugyan a piktor
fiam kötelessége volna, de ha ő ma el van foglalva a kartonjaival,
hát ez is én reám vár. Még ma nem kaptak a czinegék diót. Hja
bizony, a ki czinegét akar tartani, az gondoskodjék róluk.</p>
<p>Ezt mi úgy csináljuk: a rózsafák közé tüzdelünk le hosszú
mogyorófavesszőket. Azoknak a hasított vége közé odaszoritunk egy
fél diót. Arra aztán előjön tiz-tizenkét czinege, a ki már ott
czinczog a májusfán, lármáz, követeli a maga ángáriáját;
rákapaszkodik a pálczákra, egyik a másikat kergeti: összevesznek,
hajbakapnak úgy, hogy leesnek a földre. Ezeket már mi mind
ismerjük, mint a jó policzáj a maga gyanus csavargóit: ez a fekete
fejű, ez a bóbás, az az öreg, ez a fecskefarku, az a sánta lábu (a
legvakmerőbb veszekedő valamennyi között). Ez a mi mindennapi
konczertünk. Néha aztán odavetődik vendégszereplésre közéjük
egy-egy harkály is: van egy feketehátu, veresfejű, piros bugyogóju,
aztán egy zöld hátu, veres begyü; aztán meg egy barnán
pettyegetett, veres bóbitás, a mit a székelyek «tarka Jézus»-nak
neveznek, s az is ott produkálja magát a dióevésből. Egy cseppet
<span class="pagenum"><a name="Page_275" id=
"Page_275">-275-</a></span> sem zsenirozza magát egyik sem, hogy mi
ott járunk-kelünk.</p>
<p>De hát ezek hogy nem repülnek világgá a kolomphangtól? Úgy, hogy
ezeknek jó lelkiismeretük van. Ők bogarakat, hernyókat szedegetnek,
beérik a napraforgó tányérbelével, a mi az ő számukra van is
ültetve; tudják jól, hogy ők az én kosztosaim.</p>
<p>(No de már most igazán menjünk ám dolgozni!)</p>
<p>Mi is a czím? Ha én azt tudnám!</p>
<p>Már megint micsoda lárma van odakinn? Kinézek az ablakon. No ez
már hallatlan! Most meg a «mókus!»</p>
<p>Tudniillik, hogy ott ütött tanyát nálam még tavaly egy mókuspár.
Azok már az idén családot is alapítottak. Éppen a ház mellett van
egy jókora iharfa, azon van egy nagy sárgarigó-fészek; ezt a
fészket a mókuspár kisajátította magának s egyszer csak előjön
belőle három kis fiók mókusával. Persze, hogy ezek is egészen a
családhoz tartozónak tekintik magukat. Ott játszanak napestig a
fán, soha czirkuszi bohóczok ezeknél tréfásabb saltimbankokat nem
csináltak, mind a hárman belefogóznak egymásnak a farkába s így
kergetőznek alá s fel a fa derekán; majd meg szembeszállnak,
pofozzák, harapják egymást s mikor elfáradtak, akkor végighasalnak
egy faágon s nézik, hogy hát mi mit csinálunk? Időközben diót
majszolnak.</p>
<p>No hát én kiadtam nekik a konvencziót. Nézzétek: itt van
tizenegy diófa, ez a ti örökségtek; a mi ezen termett, azt
elhordhatjátok; hanem az egyetlenegy körtefámnak, a min az idén
termés van, békét hagyjatok.</p>
<p>Hanem hát ilyen a gyerek! Nem éri be azzal, a mit megengedtem
neki. Mit csinál? Leszáll a fáról s a féldiókat, a miket én a
czinegéknek raktam a karóra, azokat lopja el. Ezt jöttek
bepanaszolni a czinegék az ablakomra.</p>
<p>Ki kellett mennem, elejét venni diplomácziai úton a kitörésre
készülő czinege-mókus-háborunak. Nem tréfa dolog! A czinegék a fa
tetején is megtámadják a mókust, s ha öt-hat körülcsiripeli,
megfutamítják. <span class="pagenum"><a name="Page_276" id=
"Page_276">-276-</a></span></p>
<p>Erre a mókusherczeg nagy mérgesen felfutott egy
vadgesztenyefára. Lekapott egy gubót s elkezdte sebesen tisztogatni
az apró fogaival. – Én váltig intettem őt jóakaratu tanácscsal:
«Pirincz! Az vadgesztenye. Az nem mókusnak való; ne fáraszd vele
magad!» A fiatalságnak hiába beszél az ember. Egyszer aztán, mikor
beleharapott a vadgesztenye belébe, érezte, hogy az csunya, fanyar,
keserű, úgy a fejemhez vágta, csak úgy koppant! S aztán megugatott.
Ez a hála!</p>
<p>(Hát lehet az embernek itten valamit dolgozni?)</p>
<p>Mire mégegyszer leülök az iróasztalhoz, delet harangoznak s
nálunk igazhivőknél az a rituális szokás, hogy tizenkét órai
harangszóra betálalnak. Azaz, hogy kitálalnak, mert a verandán
ebédelünk. A czinegék odajönnek az asztal széléig, a korlátra
ülnek.</p>
<p>Már most aztán mondja meg valaki, hogy gulyáshus, zöld bab
csuspájz, meg palacsinta után, meg egy – két – három–négy pohár
svábhegyi sajáttermésű bor után lehet-e, illik-e, szabad-e
dolgozni?</p>
<p>Abszurdum! A délutáni dolgozást hitem és vallásom tiltja.</p>
<p>Ilyen nonpossumus állapotban látogat minap meg az én kedves
öcsém, Tóth Béla, a Budapesti Hirlap munkatársa.</p>
<p>– Mit hoztál, kedves öcsém, Béla?</p>
<p>– Nem hoztam én, kedves bátyám, hanem vinni akarok. Nem volna
valami?</p>
<p>– Jaj, kedves öcsém, az idén nem termett se alma, se szilva, se
poézis a Svábhegyen. Nem termett egyebem, mint három métermázsa
babom (prima qualitét). Abból két zsákkal eladhatok.</p>
<p>– Nem kell nekünk zsák számra bab, édes bátyám, hanem ha ád el
kelmed belőle szemenkint, azt megveszszük, hanem hogy minden szem
babhoz irjon valamit, akármit.</p>
<p>Így támadtak a «Babszemek.»</p>
<p>Előre is megmondom, hogy ezekben semmiféle poézis <span class=
"pagenum"><a name="Page_277" id="Page_277">-277-</a></span>
nincsen, mert ezek mind olyan megtörtént dolgok, a miket
egyszer-másszor feljegyezgettem magamnak! S biz ezek nem is érnek
többet, mint egy «babot.»</p>
<h3>I. A FURCSA DRÓTOS TÓT.</h3>
<p>Volt egyszer egy hatalmas miniszter Bécs városában, a kit úgy
híttak, hogy Metternich. Az ő engedelme nélkül semminek sem volt
szabad történni a nagy császárvárosban s ha valaki prüsszenteni
akart, elébb engedelmet kellett neki rá kérni a policzájtól s
letenni érte a taksát. Nagyra is volt a miniszter a policzájával,
hogy olyan nincs több a kerek világon, mert az még azt is megtudja,
hogy ki mit álmodott az éjjel?</p>
<p>Volt azonban a hatalmas miniszternek egy veje, a ki magyar gróf
volt, a leghiresebb lovas a világon, a kinek lóháton elkövetett
kalandjairól egész könyvet irtak: hogyan ugratta keresztül a
paripájával az útjába akadt szekeret a benne ülőkkel együtt; hogy
szöktetett alá a bástyáról, hogy lovagolt fel a budai várba a
földalatti lépcsősikátoron. De gyalog is túljárt annak az esze a
másén.</p>
<p>Egyszer azt mondja a gróf az apósának:</p>
<p>– Ugyan öreg, ne légy olyan nagyra azzal a te bécsi
rendőrségeddel. Én fogadok veled, hogy legközelebb elfogatom
magamat itt Bécs város közepén a te policzájoddal; pedig semmit sem
fogok tenni, a mit becsületes, jól nevelt gavallérnak megtenni nem
illik, se olyan öltözetet nem fogok felvenni, a milyenben nem
szokás az utczán járni, se olyan helyre nem megyek, a hová nem
szabad mindenkinek belépni, se olyan szót ki nem mondok, a mi akár
a törvényt, akár az illendőséget megsértse, és mégis vasra fognak
verni s úgy hoznak ide tehozzád, négy szuronyos katona közé fogva,
lánczon.</p>
<p>– Tartom a fogadást, mondá a miniszter. Mibe fogadjunk?</p>
<p>– Potom kétezer aranyba. <span class="pagenum"><a name=
"Page_278" id="Page_278">-278-</a></span></p>
<p>A miniszter kapott rajta, parolát adott rá. Előre örült neki,
hogy lesz valahára olyan csodaeset a világtörténetben, hogy egy
após kap pénzt a vejétől.</p>
<p>A policzájának pedig erősen meghagyta, hogy ugyan duplán
vigyázzanak e napságtól fogva az ő kedves vejére, hogy valami
Stikk<a name="FNanchor_4" id="FNanchor_4"></a><a href="#Footnote_4"
class="fnanchor">4)</a> ne essék rajta.</p>
<p>Volt akkoriban egy hires vendéglő Bécsben, a mit úgy híttak,
hogy Matsakkerhof. A nevét Csák Mátétól kapta, a hatalmas magyar
dinasztától, a ki Róbert Károly idejében ellenkirály volt. Ő
építteté azt a máig is hires házat Bécsben, nevének dicsőségére, a
mit fenn is tartanak a jó borok, a miket a vendéglőben mérnek.
Idejártak akkoriban a Magyarországról jövő uraságok.</p>
<p>Egy délben beállít a fényes étterembe egy drótos tót, az egész
világon jól ismert fakó gubájában, derekán rézcsattos tüsző,
oldalán pitykés szeredás. Arra akasztva egy karika sodrony, meg egy
pár drót egérfogó; lábai drótosdivatszerű bocskorokba fűzve,
kezében egy hűséges vasasvégű somfa czelőke.</p>
<p>A drótos körülnéz, meglát egy üres asztalt a szegletben, a mellé
letelepszik, a botját a székhez támasztva s a szurtos kalapját a
bot végére tűzve. S azzal elkezd csengetni a kés fokával a
poháron.</p>
<p>A pinczérek rohannak hozzá, hogy mit akar?</p>
<p>– Ebédelni.</p>
<p>– De itt drága ám az ebéd!</p>
<p>– Az a jó, a mi drága. Mi a legdrágább?</p>
<p>– A fáczán-pecsenye.</p>
<p>– Azt kell hozni. – Hát az mi, a mit ott a másik asztalnál
békateknőből szürcsölgetnek?</p>
<p>– Az meg osztriga. Tuczatja két forint.</p>
<p>– No hát három tuczatot belőle. – Azután jöhet a fáczán. Bor is
kell hozzá. Milyen van?</p>
<p>– Van gumpoldskircheni: három forint a flaska. <span class=
"pagenum"><a name="Page_279" id="Page_279">-279-</a></span></p>
<p>– Az nem kell! Nincs más? Drágább?</p>
<p>– Tetszik Johannisberger? Az nyolcz forint.</p>
<p>– Két flaskával.</p>
<p>A drótos szép nyugodt lélekkel megebédelt. Tudta, hogy mire való
a szalvéta. Nem ivott a palaczkból, hanem rendén pohárba töltötte a
bort, nem szopta le az ujjait a fáczánpecsenye után s nem törülte a
kést a bocskorához, a csontokat sem dobálta el a földre.</p>
<p>Még azután fekete kávét is hozatott, s a kávéhoz kikereste a
legdrágább likört, a «mandarint.»</p>
<p>Mondták neki, hogy abból egy forint egy kupiczával.</p>
<p>– Akkor hát kérek egy egész üveggel.</p>
<p>A fizető pinczér nagyon vakarta a füle tövét: a különös vendég
számlája felment száz forintra.</p>
<p>– Ki fizeti ezt meg?</p>
<p>– Magam vagyok az az úr, mondá a drótos s azzal felkapcsolá a
tüszője négy csatját egymás után, kivett belőle egy bugyellárist,
szép piros bőrbe kötött bugyellárist, aranyos czímerrel a hátán.
Elkezdett a pénzben válogatni. Biz abban nem volt kisebb bankó
ezresnél. Kivett egyet a sok közül s odanyujtá a fizető-pinczérnek:
«nyek sza lubi!»</p>
<p>Az bocsánatot kért, hogy annyi pénzzel nem rendelkezik, hogy
vissza tudjon adni; majd mindjárt elfuttat a bankhoz, ott
felváltják.</p>
<p>A drótos ráért várakozni; azalatt iszogatta a drága likőrt
poharankint, mint a ki ilyenhez van szokva.</p>
<p>Egyszer csak jön ám a pénzváltó pinczér vissza; de nem
egymagában, hanem egypár fogdmeg és egy biztos kiséretében.</p>
<p>A rendőrbiztos felszólítá a drótost, hogy minden ellenkezés
nélkül adja meg magát s kövesse őt a rendőrségre. Nagyobb
tisztesség kedvéért egy pár vaskarpereczet is kapcsoltak a két
kezére.</p>
<p>A drótos engedelmeskedett, hagyta magát a rendőrfőnök elé
vitetni. Ott megvizsgálták a tüszőjét s megtalálták <span class=
"pagenum"><a name="Page_280" id="Page_280">-280-</a></span> benne a
kérdéses pénztárczát. Sőt még többet: egy muzsikáló arany tubákos
pixist, egy arany repetir órát, meg egy briliántos gyűrűt. Semmi
kétség. Itt vannak a bűn-tanujelek! Nagy rablógyilkosság van
itt!</p>
<p>A hatalmas miniszter éppen maga is ebédnél ült: neki csak
«pakene händli» járta, egy pfiff vözlaui mellett. A miniszter
mindig panaszost eszik. Még sem hizik. A midőn betoppan hozzá maga
a rendőrfőnök, sápadt arczczal.</p>
<p>– Herczegem! Gonosz hírt hozok. Önnek a vejét meggyilkolták, a
gyilkost elfogtuk. Megtaláltuk nála a gróf pénzes tárczáját, tele
sajátkezű jegyzeteivel és egyéb ékszereit. Itt hozzák a
gonosztevőt, vasraverve, négy katona között.</p>
<p>Akkor kezdett el csak «szakramentezni» a hatalmas miniszter,
mikor meglátta a vasravert drótost.</p>
<p>– No ti szépen kirántottatok a zsebemből kétezer aranyat! Hisz
ez a drótos maga az én vőm, gróf Sándor Móricz!</p>
<p>A fogadás minden pontjában meg volt nyerve.</p>
<p>A gróf semmit sem tett, a mit becsületes gavallérnak nem szabad
megtenni; mert a Matsakkerben ebédelni nincs tiltva. Nem viselt
olyan öltözetet, a milyenben az utczán nem szokás járni; mert
drótos tót mindig ilyen öltözetben jár az utczán. Nem mondott, nem
tett semmit, a mi törvény és illendőség ellen van; mert jó bort
inni s ezressel fizetni se nem bűn, se nem illetlenség; és mégis
vasraverték.</p>
<p>A gróf megkapta a kétezer aranyat, a policzáj meg egy hosszú
nagy bolond orrot, ezt viselhette, a míg benne tartott.</p>
<h3>II. A PIA MATER.</h3>
<p>Volt egy jeles intézmény a hajdani kálvinista iskolai életben, a
mit úgy híttak, hogy «academica promotio.»</p>
<p>«Akadémiai előmozdítás» – szóról szóra. Nem «előléptetés», hanem
«előmozdítás.» <span class="pagenum"><a name="Page_281" id=
"Page_281">-281-</a></span></p>
<p>Arra, hogy előléptessen valakit, nem volt joga a kollégiumnak;
de hogy előmozdítson, azt megtehette.</p>
<p>A következő módon:</p>
<p>Minden egyházkerületben vannak olyan jól dotált rektóriák, a
melyeknek a jövedelme fölér egy viczispánsággal. Már most az ilyen
kitünő kondicziókra kiszemelték a teológiát végzett ifjak közül
azokat, a kik a tudományokban való előmenetelük által jogos
reményre szolgáltattak okot, hogy belőlük valamikor még professzor,
vagy esperes fog válni s ezek lettek odaküldve. Három esztendeig
tartott a boldogság. Addig a rektornak paradicsom volt az élete. Ez
idő alatt azonban a fizetését meg kellett takarítania s az így
gyűjtött összeggel ki kellett mennie külföldi akadémiákra s ott
tökéletesítenie magát valamely kedve szerint való katedrára. Igy
támadtak a leghiresebb tanáraik az atyafiaknak. Ez megint egy
adalék a «gazdag szegények» történetéhez. Kincsszórás üres
marokból. Olajtöltögetés az özvegyasszony kifogyhatatlan
korsójából.</p>
<p>Ilyen jól helyezett rektória volt a Dunántúl az ó-szőnyi,
Révkomárommal szemben.</p>
<p>Mikor én kis gyerek voltam, akkoriban is egy később hirneves
tudóssá emelkedett rektor volt Ó-Szőnyön.</p>
<p>Komáromban pedig Kalmár Ferencz nagytiszteletű úr volt az
esperes.</p>
<p>Gyönyörű egy pátriárkai alak, országszerte ismeretes prédikátor,
a kinek a szónoklatait nyomtatásban is kiadták.</p>
<p>Én csak egyszer láttam életemben: kis «sexta»-diák koromban. Még
akkor csak félesztendeje, hogy koptattam az iskola küszöbét.</p>
<p>Jöttek a vizitátorok (a kiket mi gyerekek úgy híttunk, hogy
«vizi tatárok»): az esperes, a főkurátor, meg egy presbiter. Azok a
diákokat megexaminálták.</p>
<p>Nem ijedtünk ám meg tőlük! Nagy az öntudat büszkesége a helyét
jól megálló diáknál!</p>
<p>Én tőlem azt kérdezte a hatalmas nagy ember, Kalmár Ferencz:
<span class="pagenum"><a name="Page_282" id=
"Page_282">-282-</a></span></p>
<p>– No kis fiacskám, hát tudod-e már a zsoltárokat?</p>
<p>– Igenis, tudom.</p>
<p>– Hát meg tudnád-e mondani, hogy hányadik zsoltár az, a mely
ezen kezdődik: «Aru kankaru netsi sőre za?»</p>
<p>– Igenis, tudom; a LXVII. zsoltár.</p>
<p>Tudniillik, hogy az kezdődik ezzel a sorral: «Az erős Isten
uraknak ura.» A mi visszájáról olvasva, a fentebbi mondatot adja
ki.</p>
<p>Ebből az tünik ki, hogy a dicső emlékű nagy ember szerette a
tréfát.</p>
<p>De én is kitüntettem, hogy megértem a tréfát.</p>
<p>Azonban egész klassziczitásában tünteté fel attikus humorát a mi
főpapunk, a midőn az ó-szőnyi rektornak (letelvén az academica
promotio három éve) kiadta a hivatalos bizonyítványát, mind tanítói
működéséről, mind erkölcsi magaviseletéről.</p>
<p>A bizonyítvány, akkori szokás szerint, latinul volt
fogalmazva.</p>
<p>A vége így hangzott:</p>
<p>«Utpote omnes puerorum pias matres gravidas fecit.»</p>
<p>No iszen lett elszörnyedés a kollégiumban, mikor ezt a
lepecsételt bizonyítványt az iskolaszék előtt felolvasták!</p>
<p>Hisz ez egy szörnyeteg! Egy Minotaurus! Egy Sardanapal! A kit
nem akadémiákra küldeni; de örökre ártalmatlanná tenni kötelessége
a szent eklézsiának.</p>
<p>Szerencsére nagytudományu Márton Ferencz professzor prezideált a
sedesben.</p>
<p>– Nem úgy van az, doctissimi. A szó megöl, a lélek megelevenít.
Ez a szó «pia mater» az anatómia szerinti elnevezése annak a
harmadik legfinomabb hártyának, mely az agyvelőt beburkolja s mely
a tudósok megállapodása szerint minden tudománynak a lerakodó
helye. «Ezt» terhesíté meg a tanítványainál a mi derék
kandidátusunk – és nem mást.</p>
<p>… Akkor «bene!» – Tollatur ad academiam! <span class=
"pagenum"><a name="Page_283" id="Page_283">-283-</a></span></p>
<h3>III. A SZÉP MUZSIKÁLÓ ÓRA.</h3>
<p>Dunnyogi Matyinak volt egy csinos hivatala, meg egy csinos
felesége.</p>
<p>Csinos hivatalnak nevezi az ember azt, a mi 2400 frt fix
fizetéssel jár; s csinos feleségnek azt, a ki ebből a fizetésből ki
tud jönni elegáns módon.</p>
<p>Azonkívül volt mind a kettőjüknek egy házi orvosuk, a kinek
szintén csinos praxisa volt; a mi ismét azt jelenti, hogy többnyire
szép asszonyok voltak a pácziensei.</p>
<p>Az asszonyság neve volt Iduna; a házi orvosé pedig Henrik.</p>
<p>Mind a hárman igen jó egyetértésben éltek. Ha mind a hárman
együtt voltak, akkor játszottak klabriászt; ha csak ketten voltak
együtt, akkor pikétet.</p>
<p>Egyszer, a karácsonyünnep közeledtével azt mondja magában Iduna
asszonyság: «ennek az én jó Matyimnak kellene valami krisztkindlit
venni. Nézzünk be Kertész Tódorhoz.»</p>
<p>Ott, a sok válogatás után, megakad a szeme egy muzsikáló órán, a
mi háromféle zeneművet játszott: volt rajta egy malom is, a mit egy
patak hajtott; mikor az órát ütötte, a molnár mindig kidugta a
fejét az ablakon.</p>
<p>– Ez lesz jó az én uramnak! Mondá magában Iduna asszony. Tudom,
hogy nagyon szereti a muzsikáló órát. S ennek a molnárnak akkurát
olyan képe van, mint az én Matyimnak.</p>
<p>Megalkudott az órára s kifizette az árát. Kitelt az a
konyhapénzből.</p>
<p>Azt kérdezték tőle, hogy hová küldjék?</p>
<p>– Csak ide erre az adressere, mondá az asszonyság s kivett a
tárczájából egy névjegyet.</p>
<p>Az a névjegy pedig hogyan, hogyan nem keveredett oda? nem az övé
volt, hanem Henrik uré, a házi orvosé. <span class=
"pagenum"><a name="Page_284" id="Page_284">-284-</a></span></p>
<p>A galanterie kereskedő elküldte a muzsikáló órát Henrik úrnak, a
doktornak.</p>
<p>– Nini, egy muzsikáló óra! mondja doktor Henrik. Ezt nekem
bizonyosan valami pacziensem küldi. Nem is sejti, hogy én ki nem
állhatom a muzsikáló órákat. Nem is egészségesek; mert háborgatják
az álmot. Számos esetet tudok rá, hogy valaki megőrült, azért, mert
muzsikáló óra volt a házánál. Ezzel én boldoggá teszek valakit.</p>
<p>Az óra éppen ütött, a molnár kidugta a fejét a malomablakon.</p>
<p>– Ecce! Hisz ennek a molnárnak éppen olyan pofája van, mint az
én Matyi barátomnak. Ugy is éppen azon törtem a fejemet, hogy mit
vegyek neki karácsonyra? Jó lesz neki ez az óra.</p>
<p>S azzal doktor Henrik szépen összepakolta a muzsikáló órát, s
elküldte az inasa által Dunnyogi Matyi barátjának, szives
üdvkivánsága mellett.</p>
<p>Dunnyogi Matyi, mikor délben két órakor hazakerül a hivatalból,
ott talál egy skatulyát az asztalán. Felbontja: egy muzsikáló óra
van benne.</p>
<p>– Quid hoc? Egy muzsikáló óra? Nekem küldik ajándékba. Ennek a
háta mögött valami lappang. Mit muzsikál ez az óra?</p>
<p>Meghúzza a zsinórját: az óra rákezdi:</p>
<p>«Az asszony ingatag, álnok csalfa lény! stb.»</p>
<p>– Tudom én azt régen: minek azt nekem muzsikaszóval mondani?</p>
<p>Mi a másik nóta?</p>
<p>«A mely leány sokat szeret, Jámbor asszony soh’sem lehet. Here
tyu-tyu-tyu!»</p>
<p>– Hogy a kakas csípje meg! Ez az óra goromba egy ficzkó!</p>
<p>– Hát a harmadik? – Ez még a legszebb nóta:</p>
<div class="poem">
<div class="stanza"><span class="i0">«Mi haszna, hogy szép
vagy!<br /></span> <span class="i0">Ha mindig beteg
vagy,<br /></span> <span class="pagenum"><a name="Page_285" id=
"Page_285">-285-</a></span> <span class="i0">Szombaton jobban vagy;
vasárnap czifra vagy;<br /></span> <span class="i0">– Hétfőn csak
beteg vagy!»<br /></span></div>
</div>
<p>S mind annyiszor kidugta a molnár a fejét a malomablakon. Abban
meg saját magára ismert.</p>
<p>– Hisz ez világos czélzás! – Hogy a kutya szánkázza meg ezt a
doktort; de megtréfált ezzel az órával! No majd tudom én, hogy mit
csinálok vele?</p>
<p>Következett a bűvös-bájos karácsonyest, a mikor mindenki, a ki
szeret valakit, iparkodik annak a vágyát kitalálni s valami olyan
ajándékot hozatni a Jézuskával, a mi annak bizonyosan tetszeni
fog.</p>
<p>Dunnyogi Matyi nyájasan édelgő mosolylyal prezentálta a maga
karácsonyi ajándékát az ő kedves muczuskájának.</p>
<p>– Nézd csak, kedves Duduskám, milyen szép muzsikáló órát vettem
én te neked karácsonyi ajándékba…</p>
<p>Annak nagyra nyilt fel szeme-szája.</p>
<p>– «Te» vetted «nekem» ezt a muzsikáló órát?</p>
<h3>IV. AB INVISIS.</h3>
<h4>Az áldott szivű főpap.</h4>
<p>Ne tessék azt gondolni, hogy ferblizni fogunk s én most e jelszó
mellett a «mäuslit» tartom a befogott markomban!</p>
<p>Sokkal veszedelmesebb játékról van szó.</p>
<p>Arról a «vaktában» gyakorolt jótékonyságról, melylyel kiváló
czelebritások, a kikről az a hit, hogy nagy befolyásuk van, több
kárt tesznek, mint hasznot. Az eltévesztett szamaritánusságról.</p>
<p>Bekopogtat egy ilyen hírneves egyéniséghez egy tökéletesen
ismeretlen ember s felkéri, hogy ajánlja őt egy másik embernek, a
kit szinte nem ismer, egy olyan hivatalra, a miről semmit sem tud.
<span class="pagenum"><a name="Page_286" id=
"Page_286">-286-</a></span></p>
<p>Megteszi neki! Mert hát jó szive van.</p>
<p>Már az ismert egyéneknek az ajánlgatása is nagy koczkajáték,
mert meglehet, hogy egy más embernek az érdemeit paralizálja.</p>
<p>Egyszer a megboldogult Pauler Tivadar igazságügyminisztertől
hallottam az országház folyosóján ezt a nevezetes végkielégítést
(Abfertigung) egy ajánlgató képviselőhöz. (Nem én voltam az
ajánlgató; ámbár én is lehettem volna.)</p>
<p>– Kedves barátom! Én e tekintetben Waldeck Rousseauval tartok, a
ki miniszter korában azt mondá, hogy «nekem elég ok az, hogy egy
képviselő ajánl valakit, hogy azt az embert ki ne nevezzem arra a
hivatalra».</p>
<p>Van benne logika. A képviselő ajánlgatása az a vargafolt, a mely
elárulja, hogy annak a csizmának valami hibája van.</p>
<p>Ezért a katonai montursz-komissziónál az új bakancsokat csak
kifényesítetlen állapotban szokták átvenni. A hivatalra
versenyzőket sem volna szabad kisuviczkolni.</p>
<p>Egyikét e legnevezetesebb beajánlási impromptüknek ** biboros
érsekünktől hallottam.</p>
<p>Főpapunk világszerte dicsőségesen ismeretes bőkezű
áldozatkészségéről. Áldva örökítik meg a nevét az emberbaráti
intézetek, növeldék, iskolák, közművelődési intézmények, tudományos
vállalatok s azonkívül számatudhatatlan sorsüldözte nyomorult
halandó.</p>
<p>És a mellett mindenkire nézve hozzájárulható. Ha Budapesten, ha
Bécsben időzik, olyan vendéglőben van a szállása, a hol a lépcsőről
egyenesen az ő szobájába lehet benyitni. Sokszor még az inasa sincs
ottan, maga nyitja ki a kopogtatónak az ajtót.</p>
<p>Hát még az a tömérdek levél, a mit naponkint hoz a posta! Azokat
ő mind sajátkezüleg bontja fel, maga elejétől végig elolvassa s
intézkedik róluk. A melyikben csak inséget enyhítő segélyt kérnek:
arra a prælatus-titkár is megküldheti a választ. A balkéz is adhat,
a nélkül, hogy <span class="pagenum"><a name="Page_287" id=
"Page_287">-287-</a></span> a jobb kéz tudna róla. De még többször
kérnek tőle ajánló levelet mindenféle hivatalra aspirálók. Ezeknél
azután már a jobb kéznek kell megmozdulni. Egy pár sor a
biboros-főpap kezéből aranykulcs – generáliskulcs minden
hivatalfőnök ajtajához és belakatolt szivéhez. Ezzel sem szokott
fukarkodni.</p>
<p>Egyszer aztán kap a dicső főpap a sok könyörgő és hálálkodó
levél között egy levelet, a melyben minden volt, csak egy
mákszemnyi hizelkedés nem. S a kiméletlen tenorú levél irója
kitette a sorai alá az egész nevét, a minőségével együtt.
Postatiszt volt valahol a vidéken. Szemrehányást tett az érseknek,
hogy minek avatkozik világi dolgokba, a mikben nem jártas.
Mindenféle tolvajokat beajánlgat a megürült felsőbb hivatalokba, s
ez által megbuktatja az igazi érdemekkel biró becsületes
alsóbbrendű tisztviselőket, kik ugyanazon állásokra versenyeztek.
Jövendőben maradjon csak az ecclesiasticumoknál.</p>
<p>Ilyen hangon nem beszéltek a főpappal soha! Nem is birta azt a
levelet elfelejteni.</p>
<p>Pár nap mulva nagy temetési szertartás volt Budapesten. Magas
állású főhivatalnok halt meg, kinek végtisztességtételére
összesereglett a miniszteriumok hivatalszobáinak minden lakossága
és a képviselőház, a főrendek és főpapok és a nagyszámú jó
barátok.</p>
<p>A véletlen úgy hozta magával, hogy az érsek a gyászkiséretben
összekerült a posták főigazgatójával.</p>
<p>Nem állhatta meg, hogy el ne panaszolja a hivatalfőnöknek, minő
goromba levelet kapott egy alsóbbrendű postatiszt aláirásával.</p>
<p>Készen volt rá, hogy majd midőn a postaigazgató szintén osztani
fogja felháborodását s kérdeni találja, hogy mi neve a faragatlan
tollu levélirónak? apostoli bocsánatkészséggel azt fogja felelni,
hogy a nevét nem mondja meg az illetőnek s nem kivánja, hogy ő
miatta bárminő büntetés érje. – Neki csak az kellett, hogy a
hivatalfőnök is osztozzék az indignácziójában. <span class=
"pagenum"><a name="Page_288" id="Page_288">-288-</a></span></p>
<p>A főigazgató azonban csak borotvált állát simogatta ez
expectoratióra s arról kezdett el beszélni, hogy milyen korán
beállt a tél!</p>
<p>– De hát nem szörnyűség az, hogy én nekem ilyen levelet ir
valaki?</p>
<p>Ez aposztrofálásra aztán a főhivatalnok is megemberelte
magát.</p>
<p>– Engedelmet kérek eminencziádtól; de ama levél irójának
teljesen igaza van. A mult héten kegyeskedett eminencziád nekünk
egy derék fiatal embert beajánlani alkalmazás végett. Mi ezt
betettük a pénzeslevelek expediturájába s a derék fiatal embernek
az volt az első dolga, hogy egy negyvenezer forintos levelet
elsikkasztott, a pénzt elrejtette s csak egy kartársának a
feljelentése folytán tudtunk rátalálni az ellopott összegre. Ez a
tényállás.</p>
<p>A biborosérsek sem adott aztán több ajánló levelet ab invisis
hivatalkeresőknek.</p>
<h4>A rendőrhivatalnok.</h4>
<p>Évek előtt igen jó rend volt az én házamnál. Az én dolgozó
szobámba nem jöhetett be semmiféle látogató – a feleségem tudta
nélkül. Még a postás sem. Ennek a pompás controlleriának voltak
kellemetes oldalai. Az asszonyi csalhatatlanság rostája meg tudta
válogatni a kéregetők garmadájából a gyámolításra érdemes tiszta
buzaszemet a kiseprendő konkolytól és polyvától.</p>
<p>Egy napon az asszonyom azzal fogadott, hogy «kár, hogy nem
voltál itthon. Most volt itt egy szegény fiatal ember, a ki igazán
megérdemli a gyámolítást. Mívelt, tanult ember, ügyvédi diplomája
is van. Szolgált a városnál, mint diurnista, volt magánnevelő egy
előkelő családnál, legutóljára ügyvédsegéd egy fővárosi híres
ügyvédnél. Mind a háromszor azért kellett elhagyni az állását, mert
kórházba került. Egyszer egy bérkocsi gázolta el, <span class=
"pagenum"><a name="Page_289" id="Page_289">-289-</a></span> hat
hétig feküdt bele. Máskor egy cserepező esett rá a háztetőről s
eltörte a lábát. Legutóljára egy vízbe ugrott leányt mentett ki a
Dunából s tüdőgyulladást kapott. Van egy szegény öreg anyja, meg
egy nénje, a kik mind a ketten fehérnemű-varrásból élnek. Az utóbbi
púpos hátú. Most azok is megbetegedtek. Ő tartja bennük a lelket.
De most maga is kereset nélkül van. Szeretne a rendőrséghez
bejutni; ott most üresedés van. Itt hagyta a bizonyítványait: nézd
át. Ha rendben vannak, irj mellette egy ajánló szót a
főrendőrtanácsosnak.»</p>
<p>– Megteszem.</p>
<p>Átvettem az ott hagyott bizonyítványokat. Számszerint nyolcz
darab volt. Ügyvédi diploma; – három rendbeli bizonyítvány a
szolgálatadók részéről; három a Rókus-kórház igazgatóságától, egy
az előljáróságtól, mely a beteg anya és nővér munkaképtelenségét
igazolta. A jó magaviselet és szorgalom, hűség és becsületesség
különösen ki volt emelve a szolgálati bizonyítványokban; bélyeg,
pecsét, stampiglia a kellő helyen; a hivatalos okmányok nyomtatott
rovancsos papiron.</p>
<p>Ez az ember megérdemli az utánjárást.</p>
<p>Azonnal irtam Jekelfalussy Lajosnak, meleg szavakkal ajánlva e
derék fiatal embert az általa kérvényezett alkalmaztatásra.</p>
<p>Még aznap eljött a quidám az ajánlólevélért s azt megkapva, az
okmányaival együtt repült fel Budára a gőzsikló sodronyain.</p>
<p>Este találkoztam a klubban mélyen tisztelt barátommal,
Jekelfalussy miniszteri tanácsossal. Igen nyájas volt hozzám.</p>
<p>– No, kineveztük a protegédet a rendőrséghez
segédfogalmazónak.</p>
<p>Hálás köszönetemet fejeztem ki érte.</p>
<p>Másnap már korán reggel beállított az ujon kinevezett
segédfogalmazó a házunkhoz. Alig tudott szólni az örömtől, meg a
nagy sietségtől. A könnyek elfojtották a szavait. <span class=
"pagenum"><a name="Page_290" id="Page_290">-290-</a></span> Kezében
hozta a nagy pecsétes levelet a kinevezéssel. Reszketett a papir a
kezében.</p>
<p>– Uram! – Asszonyom! – Ime itt van! – Vágyaim netovábbja. – Önök
három embert tettek boldoggá. – Szegény anyám! – Szegény néném! –
Még nem tudják. – Ide siettem legelőször. – Hogy fognak térdre
borulva imádkozni önökért! – Nekem nincs szavam. – Hálám örök.</p>
<p>Magamat is elérzékenyített. Szegény feleségemnek milyen jól
esett, hogy ilyen gyors sikere volt közbenjárásomnak.</p>
<p>Nem! Az ilyen hálálkodást én el szoktam utasítani magamtól.</p>
<p>«A jó sikert nem az én ajánlatomnak köszönheti; hanem a saját
érdemeinek. Kitünő bizonyítványaihoz nem volt szükség senki
ajánlatára. Csak folytassa így, a hogy eddig. Bizonyosan előbbre
fog menni. A hivatalban a szorgalmas és hűséges embert meg tudják
becsülni.»</p>
<p>Mégis csak meg voltam elégedve a sikerrel.</p>
<p>Másnap este megint találkoztam a klubban Jekelfalussy miniszteri
tanácsos barátommal. – Igen nyájas volt hozzám.</p>
<p>– No, a protegédet ma reggel elfogták az utczán. – Valaki
ráismert. – Hisz ez egy híres betörő, szélhámos, – a ki kurrentálva
van. Nem volt annak se beteg anyja, se púpos hátú nénje, se törött
lába, se hivatala soha.</p>
<p>– Hát az a nyolcz bizonyítvány?</p>
<p>Az mind egytől-egyig hamisított utánzat volt. Aláirás, pecsét,
stampiglia, mind remekül utánozva.</p>
<p>Az egészben az volt a legjobb ötlet tőle, hogy a rendőrséghez
állt be hivatalnoknak: hogy majd ott nem találnak rá. <span class=
"pagenum"><a name="Page_291" id="Page_291">-291-</a></span></p>
<h4>Brunswick gróf főkertésze.</h4>
<p>Egy délután, mikor az asszonyom a rendes öreg társalkodónéjával
egyedül volt otthon, beállít hozzá egy tisztességesen öltözött
fiatal ember, miután elébb beküldte a névjegyét, a mire a
foglalkozása is föl volt irva: Brunswick gróf főkertésze
Martonvásáron.</p>
<p>Vajjon mi hozza ide?</p>
<p>– Nem ismer rám, asszonyom, úgy-e? De én annál jobban emlékszem
önre. Hát nem jut eszébe az a vak kintornás, a ki idejárt az
udvarra muzsikálni, a kinek rendesen egy hatost kegyeskedett adni
azért, hogy ne muzsikáljon. A kutyák mindig megugatták.</p>
<p>(No ilyen vak kintornásra csakugyan lehetett emlékezni.)</p>
<p>– Annak a vak muzsikusnak a vezetője volt egy nagy kamasz fiu: a
ki a piczulát a sipkájában felfogta. Az én voltam. A vak muzsikus
volt az én apám. – Egyszer kegyeskedett engemet asszonyom,
lepirongatni: miért nem látok valami mesterség után? Mit kóborlok
házról-házra, nagy kamasz létemre, koldulni, lebzselni? – Én azt
mondtam, hogy szivesen mennék én valami mesterséget tanulni, de
ilyen rongyosan, szurtosan senki sem fogad be. – Erre kegyed, jó
asszonyom, bement az úr szobájába s kihozott nekem onnan egy pár
csizmát, meg egy kabátot, aztán meg egy fehér kalapot.
Megajándékozott vele.</p>
<p>(No ilyen eset is fordult elő legalább is minden esztendőben
egyszer.)</p>
<p>– Hát ez az ajándék fordította meg az én sorsomat. Eképpen
tisztességesen felruházva megjelenhettem az itteni Wéber műkertész
úrnál. A kertészethez volt nagy szenvedélyem. Ott kitanultam a
virág- és díszkertészetet; azután elmentem praktizálni az alcsuthi
főherczegi uradalomba: ott is megkedveltek. A legmagasabb ajánlat
<span class="pagenum"><a name="Page_292" id=
"Page_292">-292-</a></span> mellett aztán bejutottam Brunswick gróf
martonvásári díszkertjébe elébb segédkertésznek. Ott megnyertem a
főkertész leányának a vonzalmát. Azt nőül vettem. És aztán a
főkertész nyugdijaztatásával én nyertem el az apa állását.
Háromezer forint fizetésem van, különféle deputátumokkal. És most
nem ismerek nálamnál boldogabb embert a világon. – És mindezt annak
köszönhetem, hogy kegyed, tisztelt asszonyom, évek előtt úgy
lepirongatott a csavargó életemért. No meg annak az ajándékba
kapott öltözetnek.</p>
<p>(No ez hát igen kellemetes látogató, a ki a multakért hálálkodni
kerül vissza.)</p>
<p>– Tessék helyet foglalni.</p>
<p>– Köszönöm. Nem alkalmatlankodom tovább. Vissza kell sietnem a
déli vaspályához. – Hogy hálámat csak részben is kifejezhessem,
engedje meg, tisztelt asszonyom, hogy tizenkét darab azaléát és
tizenkét rhododendront adhassak át ajándékba, a melyeket kegyed
számára hoztam; ott vannak a vasutnál. Tessék valakit elküldeni
velem, a kinek átadjam.</p>
<p>A feleségemnek erre az első gondolatja az volt, hogy de szabad-e
vajjon egy uradalmi főkertésznek a rábizott kert virágaiból
ajándékokat adni.</p>
<p>– Tessék megnyugodni. A konventiómban van, hogy cserépvirágokat
a saját elárusításomra nevelhessek.</p>
<p>Másodszor pedig arra volt észrevétele a feleségemnek, hogy mi
ajándékokat egyáltalában senkitől elfogadni nem szoktunk. Az
azaléákat szivesen veszi (akkor téli kertünk is volt a saját
házunkban), hanem szabja valami árát.</p>
<p>– Ah, azt semmi esetre sem.</p>
<p>Utoljára mégis sok unszolásra annyit megtett a derék férfiú,
hogy szállítási költségek czíme alatt elfogadott valami három
forintot. De igen restelte azt is.</p>
<p>A feleségem aztán utasította a mi jó derék Gábor diákunkat, hogy
kövesse a főkertész urat a budai vaspályához, <span class=
"pagenum"><a name="Page_293" id="Page_293">-293-</a></span> vegye
át tőle az azaléákat és rhododendronokat s egy targonczással
hozassa haza.</p>
<p>A pályaháznál a főkertész úr bement a málharaktárba, a Gábort
künn hagyta a folyosón. A Gábor csak várt sötét estig, akkor
megsokalta a dicsőséget, bement a málharaktárba utána
kérdezősködni.</p>
<p>Hát soh’se látta ott senki se a főkertészt, se az azaléákat.</p>
<p>A quidam sok helyen megfizetteté magának ugyanezzel a mesével a
martonvásári azaléák szállítási költségeit.</p>
<h3>V. A VAK FESTŐ.</h3>
<p>Mikor dologban van az ember, olyankor nem szereti a
látogatókat.</p>
<p>Különösen a kiknél a munkájok sikere a kedélyhangulattól függ:
az irók, festők, zenészek, általában mindenféle múzsaivadék.</p>
<p>A hangulat melegségét nem lehet úgy visszaidézni, mint a kihült
kandallót újra befűteni.</p>
<p>A kik pedig legkevésbbé szeretik a látogatókat, azok a
festők.</p>
<p>Nincs kellemetlenebb figura, mint egy profánus ember egy félig
kész kép előtt. Annak látszik a pofáján, hogy nincs megelégedve,
nem érti, hogy mi lesz ebből? Mi a fránya lesz abból a szürkefakó
liktáriumból, a mit ott most szétkennek?</p>
<p>Kivételt képez, ha festő látogatja meg a festőt. Azt már
szivesen fogadják. Az érzi, tudja, előre sejti, hogy mi fog ebből a
szinkaoszból kikeveredni? Ha tesz észrevételt, annak komoly alapja
van.</p>
<p>Megint kopogtatnak! «Hogy a kánya vitt volna el! Tessék!»</p>
<p>Vadonat idegen arcz nyomul elő a függöny mögül, nagy karimájú
kalappal.</p>
<p>Németül szólal meg.</p>
<p>– X. Meyer. Müncheni akadémiai festő. <span class=
"pagenum"><a name="Page_294" id="Page_294">-294-</a></span></p>
<p>– Ah! Krisztikott. Wie kétsz. A festő leszáll a staffelei mellől
s kezet szorít.</p>
<p>– Sok szép üdvözletet Benczurtól, Wagner Sándortól,
Lietzen-Meyertől.</p>
<p>– Köszönöm! Nagyon örülök.</p>
<p>– Mind lelkemre kötötték, hogy ha itt járok, önt felkeresni el
ne mulaszszam.</p>
<p>– Tessék helyet foglalni. Ott a kerevet. Szabad egy szivarral
megkinálnom?</p>
<p>– Oh köszönöm!</p>
<p>A festő gyufát is lobbant el s odatartja a szivar végéhez.</p>
<p>A látogató pöfékel.</p>
<p>– Megengedi ön, hogy folytassam a munkámat. A tempera festék
nagyon hamar beszárad.</p>
<p>– Oh, kérem. Magam is tudom, hogy a tempera festék hamar
beszárad.</p>
<p>– Ön tanulmányokat csinálni jött Magyarországra?</p>
<p>– Oh, igen. Hallottam magasztalni a Hortobágyot, vad lovaival és
szilaj ökreivel! – Ott dolgoztam. – Fölöttébb érdekes. Csak az a
fatális dolog, hogy a hortobágyi nagy portól olyan szemgyuladást
kaptam, hogy most nem vagyok képes festeni.</p>
<p>– Ohó!</p>
<p>– Annál fogva egészen kereset nélkül vagyok, minden
segédeszközeimből kifogytam.</p>
<p>– Ahán!</p>
<p>– Egy ilyen idegen nagy városban kihez forduljon az ember, mint
a pályatársaihoz. Önnek a nemeslelküségét annyiszor hallottam
magasztalni.</p>
<p>– Ühüm.</p>
<p>A festő nagy keservesen nyul a zsebébe.</p>
<p>– Segithetek önön egy öt forintossal.</p>
<p>A látogató ezer hálára van kötelezve. Kötelességének fogja
tartani a kapott kölcsönt azonnal visszafizetni, a mint a nagy
internáczionális kiállításon a hortobágyi <span class=
"pagenum"><a name="Page_295" id="Page_295">-295-</a></span> képével
az első dijat megnyeri. Aztán veszi a kalapját és
elkomplementozik.</p>
<p>A festő csak a szivarját sajnálja, a mit maga segített neki
meggyujtani.</p>
<p>Pár nap mulva megint kopogtatnak az ajtón.</p>
<p>Idegen arcz. Matróz-sapka. Bársony-blouse.</p>
<p>Ez is piktor.</p>
<p>– Münchenből jövök. Szives üdvözleteket Benczurtól, Wagner
Sándortól, Lietzen-Meyertől.</p>
<p>– Köszönöm.</p>
<p>De már szivarral nem kinálta meg.</p>
<p>– Ide jöttem Magyarországra tanulmányokat csinálni.</p>
<p>– Igen derék.</p>
<p>– Halottam magasztaltatni a Balatont: tömérdek szinvázlatot
vettem fel.</p>
<p>– Nagyon szép.</p>
<p>– Azonban a víztükör folytonos csillogásától olyan erős
szemgyuladást kaptam, hogy nem vagyok képes festeni.</p>
<p>– Itt van, tessék, egy forint. Sietek. A festék beszárad.</p>
<p>A látogató megköszöni az egy forintot s odább szelel.</p>
<p>Alig mulik el három nap, megint kopogtatnak.</p>
<p>– Kit hoz megint a sátán? Tessék.</p>
<p>Idegen arcz, borzas haj, hegyes kecskeszakáll, szalmakalap, kék
ing, veres nyakravaló, koczkás blouse, bő pantallon, sárga
czipő.</p>
<p>– Ich habe die Ehre! (Furcsa, hogy a német mindig azt mondja
«van becsületem».)</p>
<p>– Csak röviden.</p>
<p>– Most jövök Münchenből. Sok szép üdvözletet hoztam Benczurtól,
Wagner Sándortól, Lietzen-Meyertől.</p>
<p>– Studiumokat csinálni jött ön ide, ugy-e bár?</p>
<p>– Igenis.</p>
<p>– Aztán a Hortobágy porától meg a Balaton csillogásától
megtetszett vakulni, ugy-e bár? <span class="pagenum"><a name=
"Page_296" id="Page_296">-296-</a></span></p>
<p>A látogató szája nyitva maradt a bámulattól. Hát már ez azt hogy
találta ki?</p>
<p>– No hát itt van öt hatos. Tessék. Hanem már most, ha
összetalálkozik ön még egy vak festővel, megmondja neki, hogy
hozzám ne jöjjön, mert már azt kidobom az ajtón.</p>
<h3>VI. ELKERESZTELÉS.</h3>
<p>(Nem akartam ezt az adomát elébb közölni, mint a «vita»
befejeződött: nehogy az ellenzék fegyvert kovácsoljon belőle –
ebből pedig kitelt volna egy mitrailleuse.)</p>
<p>Tehát:</p>
<p>Beállít egy szép reggel a koltói kastélyba a vándor
czigánykaraván vajdája – vigyorgó ábrázattal, hanem a fejét vakarva
s keresi a földesurat.</p>
<p>– No, vajda, hát mi az a fejvakarással együtt járó nagy
öröm?</p>
<p>– Csókolom kezit lábát az aranyos száju méltóságos úrnak, kegyes
engedelmével egy fiucskánk született az éjjel a sátor alatt, első
kakaskukorításkor, olyan szép fekete, mint én magam.</p>
<p>– Hát keresztapa kék a trónörökösnek, ugy-e?</p>
<p>– Igen is. Csókolom ezt az oltárkoptató térdekalácsát a
kegyelmes úrnak, ha lenne keresztapja néki; csak egy akkora kis
nevet adjon néki, a mennyit egyszerre ki lehet mondani, de csak az
én nevemet ne tessék neki adni: mert az olyan csunya, hogy a ki úgy
szólít, elébb magamat ütöm pofon, azután meg azt, a ki hozzám
szólt.</p>
<p>– De hát mi vallásod van, vajda?</p>
<p>– Az a vallásom, a mi az excellencziás úré.</p>
<p>– Római katolikus vagy?</p>
<p>– Az az! Roma! Persze, hogy roma vagyok. Az egész pereputyom,
rajkó, dádé, moré, mind csupa szemenszedett roma. <span class=
"pagenum"><a name="Page_297" id="Page_297">-297-</a></span></p>
<p>(A czigányok a saját nyelvükön «romá»-nak hivatnak.)</p>
<p>– No, hát gyerünk a paphoz.</p>
<p>A derék, jószivü földesúr aztán elvezette a boldog apát, a
kiséretét képező frekvencziával együtt a paphoz s az ujdonsült
princzet megkeresztelték «Aladár»-nak.</p>
<p>– Jaj, jaj, jaj! sápitott a vajda: «Kan agár»-nak keresztelték a
rajkót.</p>
<p>Hanem aztán egy tíz forintos bankó, a mit a keresztapától kapott
a keresztelési lakomára, teljesen megvigasztalá.</p>
<p>Másnap felkerekedett a karaván s odább vándorolt Berkesre.</p>
<p>A vajda kiszemelte a legszebb úri házat a faluban s beállított
nagy örvendezéssel.</p>
<p>– No, mi kell vajda? kérdi tőle a háziúr.</p>
<p>– Csókolom azt az aranygyürüs öregujját a nagyságos úrnak,
megesett rajtunk a nagy szerencsétlenség: a feleségemnek fia
született az éjjel, épen mikor az ég dörgött, olyan fekete, mint az
anyja; talán fehérebb lenne, ha egy kis keresztvíz érné.</p>
<p>– De hát mi a te vallásod vajda?</p>
<p>– Éppen az, cseppentett ugyanaz, a mi a méltóságos úré.</p>
<p>– De hisz én egyesült görög hitü vagyok.</p>
<p>– Én is éppen az vagyok: görög vagyok, négy görög kitelik
belőlem; egyesült is vagyok; dehogy nem vagyok az, az ördög
mindjárt elvinne, ha az nem volnék.</p>
<p>A berkesi földesúr aztán elvezette a vajdát a sokadalommal
együtt a maga templomába: ott megkeresztelték a rajkót. A
keresztapa, szokás szerint, egy aranyat dugott a pólyába: ez
eltenni való örök emlékül, öt forintot pedig paszitára adott a
vajdának.</p>
<p>Másnap vándorolt a czigánykaraván tovább.</p>
<p>Egy oláh faluba értek, melyben a házak két mértföldnyi távolban
vannak elszórva. A vajda kikereste a legmagasabb <span class=
"pagenum"><a name="Page_298" id="Page_298">-298-</a></span> tetejü
zsindelyes házat, oda rukkolt be. Ott pedig egy oláh nemes úr
lakott. Felszólította azt is, hogy legyen a ma született fiának
keresztapja.</p>
<p>– De én óhitű vagyok, vajda.</p>
<p>– Én vagyok az igazán, a legeslegócskább hitü vagyok, az enyim
kopott is már, rongyos is már, nem visel a czigány ujat.</p>
<p>Jól van. Ez is elvállalta a keresztapaságot. Hanem ez már nem
adott készpénzben többet, mint öt darab «kutya nyelvet». (Így
hítták kecses alakjáért és szinéért a régi tíz krajczáros
bankót.)</p>
<p>– Hát érdemes volt ezért megkeresztelni a gyereket?</p>
<p>Hanem aztán küldött a keresztapa a karavánnak egy birkát, meg
egy csobolyó fenyővízet.</p>
<p>– No, hát még is érdemes volt.</p>
<p>Megint vándoroltak odább: eljutottak Körtvélyesre. Ott a
földesúri kastélyban bérlő lakott. Azt már tudta a vajda, hogy mit
jelent az a csillag a tornyon? Itt kálvinisták laknak.</p>
<p>Bemegy a kastélyba s elkezd jajveszékelni torkaszakadtából.</p>
<p>– Já, já, já, odavagyok! Megrugott a devla.</p>
<p>– No, mi baj van, vajda?</p>
<p>– Ne tessék haragudni, nem tehetek róla, már egy hete, hogy
született a feleségemnek egy rajkója, nem kapok neki keresztapát
sehol, mindenünnen elkergetnek, azt mondják, ha kálomista vagyok,
menjek kálomista keresztapát keresni.</p>
<p>– Hát igazán kálomista vagy, vajda?</p>
<p>– De olyan igazán, hogy a hátam is borsózik, ha bőjtrül
beszélnek. Nagy pénteken is megeszem a szalonnát.</p>
<p>Itt is elvállalták a keresztapaságot. A vajda kapott öt szép
fényes tallért a keresztelési paszitára.</p>
<p>És ezen a módon utazta végig Erdélyt a vajda és az ő karavánja –
egy újszülött rajkó és a keresztelő medencze <span class=
"pagenum"><a name="Page_299" id="Page_299">-299-</a></span>
segítségével. Mire Toroczkóra beértek, volt a vajda rajkójának
huszonhárom (!) neve és hatféle vallása: annyiféle pap keresztelte
meg ugyanannyi templomban s vezette be a maga matrikulájába – két
hónap alatt.</p>
<p>Már most kérdés, hogy melyik papnak a matrikulája hiteles?</p>
<h3>VII. A LABDA.</h3>
<p>Tulajdonképpen nagy kérdés, hogy szabad-e még ezt a szót «labda»
használnom? Miután a nyelvtisztítók szerint a «da» végző a
magyarban jogosulatlan s mint ilyen ünnepiesen letiltatott,
számüzetett és kiakolbulittatott: azóta a «zárda» – zárosház; – a
«járda» – talpaló út; – a «csárda» – ivóház; – a «csorda» –
marhagyülekezet; – a «borda» – oldalcsont; – a «konda» –
sertéssereglet; – a «bunda» – szörmedvény; – a «kaloda» – lábtiló;
– a «csoda» – bámulvány; – a «micsoda?» – mizé? – a «duda» –
nyeggető síp; – ősi «Buda» is csak úgy kerülte el a
megtalpaltatást, hogy «Pest» hozzávarratódott. – De mi lesz a
«dadából», a ki elől is «da», hátul is «da»?</p>
<p>Ezóta már a «labda» is bizonyosan «gömbcze».</p>
<p>Egy gyermekkori iskolatársamnak nem rég eszébe jutott egy ötven
év óta tartogatott emléktárgy megküldésével engem megörvendeztetni.
Egy hajdankori labda.</p>
<p>Ha ti azt tudnátok, gyermekek, hogy mi fán termett a régi labda?
Nem volt ám még akkor játékos bolt, a hol hálószámra árulják a kész
kaucsuk gömböket; nem is értek volna azok nekünk semmit: hisz azt
meg sem érzi az ember, ha hátba dobják vele. Magunknak kellett a
játékszerszámot elkészítenünk.</p>
<p>Az maga egy mulatság volt.</p>
<p>Legelőször ismeretséget kellett kötni a szomszéd csizmadia
inasával s azzal, ozsonna megfelezés árán, szerződésre lépni, hogy
a hasznavehetetlen bőrmaradékokat <span class="pagenum"><a name=
"Page_300" id="Page_300">-300-</a></span> szedje össze a számunkra.
Azokat aztán szakértelemmel kiszabtuk háromszögű szelvényekre, míg
nyolcz egyenlő darab összekerült; volt a között fekete, zöld,
sárga, piros, mindenféle szinü.</p>
<p>Akkor azután a szolgálónak kellett jó szót adni, hogy fonjon a
számunkra a ponyvának szánt kenderből jó erős fonalat. Ahhoz
szereztünk viaszkot a méhesben. Azzal a fonállal aztán összevartuk
a nyolcz bőrdarabot, még pedig az utolsó nyilásig a visszáját
szegve be.</p>
<p>Azután mikor disznóölés volt, jókor felkeltünk, hogy a leölt
mangaliczának, mielőtt megperzselnék, kitépjük a java sertéjét
labdatölteléknek. Azzal aztán jól megtömtük a labdát keményre.
Akkor a nyolczadik nyilást is összevarrtuk rajta.</p>
<p>De még azért ez nem volt labda. Így nagyon hamar elszakadt
volna. Ennek még köpönyeg is kellett. Az egészet be kellett fonni
spárgával, mint a hogy a tajték pipát bedrótozzák. No de ti
drótfonatos tajtékpipát sem láttatok soha.</p>
<p>A bespárgázás is nagy mesterség volt; de még nagyobb mesterség a
spárgát beszerezni. A spárgát, mint tudva van, pénzért adják. Az én
időmben pedig a gyereknek a kezébe nem adtak pénzt. S ha mégis
valahogy, lemásolás, vagy végtisztességtételnél éneklés dijában egy
széles susztertallér (= 2 garas) ütötte markunkat, dehogy vettünk
rajta játékszert; nagy volt az én időmben az étvágy, nem kellett
nekünk vasas pilulákat adni, hogy gyomrunk képzelő tehetsége
fölébredjen. Jobb volt a két garas sóspereczre.</p>
<p>No hát, hogy a spárgához hogyan jutottunk? azt majd elmondom a
«sárkány» rovat alatt.</p>
<p>A labda hát megvolt. Már most még csak arra kellett várnunk,
hogy egyszer a szolgáló eltörje az istállói lapátot. Mivel hogy a
lapátnyél a legjobb «ütőfa» a világon.</p>
<p>Akkor aztán szombaton délután nem levén iskola, <span class=
"pagenum"><a name="Page_301" id="Page_301">-301-</a></span>
kivonult az egész klaszszis a czigánymezőre. Itt jó tágas tér volt;
nem kellett félni, hogy a messze elütött labda beveri az ablakot.
Ha beüti a czigányház ablakát: más papirost ragasztunk rá s megint
ablak lesz. Akkor aztán kezdődött a válogatás (úgy hívtuk, hogy
«eligálás»), volt két vezérünk: a legmarkosabb legények. Ezek
legelébb is fogták az ütőfát s háromszor egymás kezébe hajíták; a
harmadiknál aztán egyik vezér a másik ökle fölött átmarkolva az
ütőfát, a melyiknek utóljára kezében maradt az ütőfa, az volt az
elektor.</p>
<p>Ennek nagy előnye volt, mert a bajtársak közül ő választott
elébb egyesével maga mellé valókat, utána a másik. Azért az ütőfa
elkapásnál már úgy számította ki szemmérték szerint, hogy az ő
markában maradjon az ütőfa vége. De néha csak annyi maradt ki
legfelül, hogy alig foghatta meg az ökle kisujjával. Ekkor aztán az
ellenfélnek jogában állt próbát követelni. Ha az ellenfél az egy
mutatóujjával ki tudta az ütőfát lódítani a versenytárs markából:
akkor ő lett az elektor.</p>
<p>De nemcsak ez az előny járt az ütőfapróbával, hanem az is, hogy
az elektor és ő szövetségesei maradtak belől a «métá»-ban, a másik
csoport jutott kívül. Amazoké az ácsorgás és labdakapás.</p>
<p>Hogy az egész játékot áttekinthetővé tegyem, megjelölöm az egész
terepet. A csillagok az elektor bajtársai, a gömbök az ellenfelei.
A vonalak jelzik a métát.</p>
<div class="figcenter" style="width: 272px;"><img src=
"images/i002.png" alt="" title="" /></div>
<p>A 2 ◯ az «adogató». Ennek kötelessége felhajítani a labdát, úgy,
hogy 1 ✼ az ütőfával elüthesse. Ha nem <span class=
"pagenum"><a name="Page_302" id="Page_302">-302-</a></span> találta
el a labdát, az ő baja, akkor kiállhat a métára. Ha eltalálta s jó
messze elröpíté, akkor aztán átszalad az A métáról a B métára, a
míg az oldalt álldogálók a labdát kergetik. Az oldalasoknak s az
adogatónak nem szabad a futót meghajítani a labdával, csak a két
középsőnek s azoknak is csak az A – B métákon belül. Ezért
valamennyinek előbb a két középső vezér kezébe kell az elfogott
labdát áthajítani, hogy az a futó ellenfelet megüthesse vele. Ha
azonban a 1 ✼ ütő bármily ügyesen röpítette is el a labdát, de azt
a két középső ◯ valamelyik röptében elkapta, akkor ugyancsak
igyekeznie kell, hogy visszafusson az elhagyott métához, mert hátba
dobják.</p>
<p>Sokszor megesik, hogy a csillagosok mind kinn rekednek a B
métánál. Ekkor jön a liberátor, a szabadító. Ez maga a vezér. Ennek
három ütése van. Ha egy is sikerül, akkor aztán a kinn rekedt
társak nagy zsivajjal rohannak végig a «longá»-n; még nagyobb
kiabálás az ellenpárt részéről: «labdát, labdát!» S jaj annak a
gyámoltalannak, a melyik meg hagyja magát hajíttatni; mert ekkor az
egész társasága elveszti a játékot, annak kell kimenni a gyepre; az
ellenfél vonul be a sánczba.</p>
<p>De gyakran megesett ám, hogy maga a liberátor is mind a három
ütést elhibázta, vagy olyan egyenesen ütött, hogy elkapták a
labdát. Ekkor aztán jött a legnehezebb feladat. Egynek a kinnrekedt
társak közül fel kell áldoznia magát, hogy egyedül
keresztülfuthasson B határtól az A határig, a míg az ellenfél
legügyesebb vezére a kezében tartott labdával várja kapóra.</p>
<p>Volt egy bajtársunk, egy Melchior nevü német gyerek, a ki
cserében volt nálunk; ez tudott az ilyen kényszerített átfutásoknál
remekelni. Ez mindig hátrafelé fordított fejjel loholt. Nem is
szaladt, csak ügetett, de akármilyen közel hajítottak hozzá a
labdával, azt sohasem találták el; olyan ügyesen nyaklott annak a
termete előre-hátra, hogy mindig mellette repült el a labda; ha
felül vették, <span class="pagenum"><a name="Page_303" id=
"Page_303">-303-</a></span> lebukkant, ha alul vették, felugrott,
soha sem lehetett eltalálni.</p>
<p>Hajh de fölséges mulatság is volt ez! csak az esteli harangszó
vert bennünket belőle haza. S egy krajczárba sem került az
apánknak.</p>
<p>Mindez eszembe jutott, mikor ezt a régi labdámat megláttam.</p>
<p>Még vele is álmodtam.</p>
<p>Ott voltam a czigánymezőn; a kabátjainkat egy halomra hánytuk.
(Nem féltünk az influenzától.) A Szücs Sándor meg a Goda Sándor
eligáltak az ütőfával. A Melchior futott hátrafordított fejjel:
társaim rosszul ütöttek. Nagy volt a rémület a pártban. Bukunk! Ne
féljetek, itt vagyok én! Én maradtam liberátornak. El is ütöttem a
labdát fel az égbe. Társaim szerencsésen bejutottak. Hanem
helyettük engem dobtak hátba a labdával, úgy, hogy fölébredtem
bele.</p>
<p>Hajh ha engemet még egyszer így hátba dobnának ezzel a
labdával!</p>
<p>Dehogy dobnak!</p>
<p>Labda nincs már a világon: labdázó gyerekek sincsenek már. Most
már csak filozófáló, politizáló, kommandóra tornázó gyerekek vannak
s egy-egy szerelmi bánatában, életunalmában öngyilkossá lett gyerek
esete hirdeti, hogy manapság kész vén emberek születnek.</p>
<p>Vegyétek még egyszer kezetekbe azt a labdát, fiúk!</p>
<h3>VIII. A NAGY DEÁK, MINT KIS DEÁK.</h3>
<p>Mert Deák Ferenczet is hívták ám egyszer Ferkónak s ő is volt
kis betüvel «deák».</p>
<p>Abban az időben «humaniorá»-nak neveztek három klasszist,
melynek a diszczipulusai valának az első évben «rhetorok», a
másodikban «poéták», a harmadikban pediglen «logikusok».
<span class="pagenum"><a name="Page_304" id=
"Page_304">-304-</a></span></p>
<p>Ezt a három klasszist Deák «Ferkó» Győrben végezte, a méltán
jóhirű benediktinusok gimnáziumában.</p>
<p>Hogy milyen rhetor lehetett a «Ferkó?» hát hisz azt a «Ferencz»
eléggé megmutatta. A «chriáin» alig hiszem, hogy korrigált volna
valaha a professzor. Bizonyos, hogy Cornelius Nepos-t egy szó hiba
nélkül tudta. A «τυπτομην»-t is bevágta kegyetlenül. A
«der-die-das»-t pedig éppenséggel legyürte.</p>
<p>Vakáczióra aztán hazakerült a bátyjához, a nagytekintélyü
zalamegyei táblabiróhoz.</p>
<p>– No hát, Ferkó öcsém, milyen a kalkulus?</p>
<p>Ez volt az első kérdés.</p>
<p>Ferkó büszke öntudattal vette elő a tesztimoniumát.</p>
<p>«Ex omnibus eminens».</p>
<p>– Mindenből kitünő? No ez hát szép! Eminens? Eminens? De hát
hányadik eminens vagy?</p>
<p>Ferkó szerényen megvallá, hogy csak – második.</p>
<p>– Csak második! – S kicsoda az első? Akkor az valami
portentum!</p>
<p>Ferkó azt is megvallá őszintén.</p>
<p>– A Klein Móricz.</p>
<p>– Micsoda «Móricz?» Csak nem zsidó talán?</p>
<p>– Igen is, az.</p>
<p>– Micsoda az apja?</p>
<p>– Szatócs.</p>
<p>– No már ez hallatlan! Hogy egy Deák Ferkót második helyre
szorítson egy Klein Móricz, egy zsidó gyerek, egy szatócsnak a fia!
Hogy lehet ez?</p>
<p>– Úgy, hogy a professzorom igazságos.</p>
<p>– No én nekem jövő esztendőre azt a Móriczot leverd, mert én azt
el nem viszem a lelkemre, hogy az én Ferkó öcsém második legyen a
maga klasszisában. A hogy Julius Caesár mondta: «inkább egy faluban
első, mint Rómában második».</p>
<p>Ferkó megigérte, hogy törekedni fog rajta.</p>
<p>A második esztendőben következett a «poézis.» <span class=
"pagenum"><a name="Page_305" id="Page_305">-305-</a></span></p>
<p>No már azt tudjuk, hogy «Ferencz» nem sokat segített munkadús
életében Apollónak a babérfát koppasztani. A poézisnak soha sem
volt nagy barátja; – hanem hát «Ferkó» megtette azt, nemes ambiczió
által ösztönözve, hogy még verseket is irt: természetesen latin
verseket, hexameterekben, alkaikusokban: beh kár, hogy nem lettek
megőrizve az utókor számára! Valószínüleg korán égbe szálltak
sárkányalakban. De tudta ám könyv nélkül Horácz «ars poeticáját», a
latin «prosodiát»; – az «antiquitates græcoromanæ»-t, a
«mythologiának» nem kevésbé szorgalmas kultiválója volt, sőt a
gyakorlati téren is el tudott bánni a tropusokkal, allegoriákkal;
tudott czitálni a klasszikusokból s körmondatokat kikanyarítani az
ornata syntaxis regulái szerint, soha sem vette segítségül a
«gradus ad Parnassum»-ot, a mit gyönge diákok használatára
szamárlajtorjának is neveznek.</p>
<p>S a hol a diligenczia párosul a talentummal, ott a triumfus sem
maradhat el.</p>
<p>A bekövetkező vakáczióra már győzelemtől ragyogó arczczal tért
meg a bátyjaurához «Ferkó deák.» Hozta a zsebében a
tesztimóniumot.</p>
<p>– No hát milyen a kalkulus?</p>
<p>«Ex omnibus eminens primus – æqualis.»</p>
<p>– «Mindenekből egyenlő első kitünő.»</p>
<p>Az urabátyja nagyon pödrögette a bajuszát.</p>
<p>– Aequalis? æqualis? Micsoda csuda ez?</p>
<p>– Hát most ketten vagyunk egyformán első eminensek. Egyik nap én
ülök az első helyen, másik nap a Móricz.</p>
<p>– Már megint a Móricz? Ez nem ér semmit. Koszorut, koronát nem
lehet kétfelé vágni, hogy két ember viselje. Nekem a harmadik
esztendőben az egész koszorut hozd haza.</p>
<p>Ferkó megigérte, hogy majd törekedni fog rajta.</p>
<p>Mellékes uton nem lehetett ám ezt a törekvést előmozdítani. A
megvesztegetéshez az is hiányzott, a ki <span class=
"pagenum"><a name="Page_306" id="Page_306">-306-</a></span>
vesztegetni akarjon, de az is, a ki meghagyja magát vesztegetni.
Dicséretesen jellemzi a benediktinus rendet, hogy annak a tanárait
semmi világi tekintet nem befolyásolta, mikor a hatalmas
Deák-család sarja s a szegény zsidó szatócs fia között kellett
klasszifikálni.</p>
<p>Hárman voltak Körmendy testvérek, mind a három benediktinus,
mind a három direktor. A révkomáromi nyomott négy mázsa tíz fontot,
a pannonhalmi négy mázsa huszonöt fontot és a győri négy mázsa
negyvenöt fontot. S a tudományuk és karakterük éppen æquivalenst
ponderált. Azok nem engedték magukat se «flecti» se «frangi»: se
hajtani se törni.</p>
<p>No de a harmadik évben már olyan pályasík nyilt meg «Ferkó»
előtt, a melyen a «nagy Deák»-ot sem győzte le senki: a «logikai»
kurzus.</p>
<p>A második szemesztris végén a «humaniorákat» végzett ifjú
diadalmasan mutathatta fel a bátyjának a végleges iskolai
bizonyítványt.</p>
<p>«Ex omnibus eminens primus…»</p>
<p>– No! Most már tökéletes a triumfus! – Mondá a bátya. No – hát a
Móricz?</p>
<p>– A Klein Móriczot elvitte a szemesztris közepén az apja Bécsbe
kereskedősegédnek.</p>
<p>– Ühm! Hát csak úgy tudtál győzni, hogy a Móricz magadra
hagyott? Akkor még sem tökéletes a triumfus.</p>
<hr class="chap" />
<p><span class="pagenum"><a name="Page_307" id=
"Page_307">-307-</a></span></p>
<h2>BÉCSI DOLGOK.</h2>
<p>Jajh! Csak már egyszer otthon lehetnék, hogy egy kis jó
bablevest ehetném disznókörömmel! Már negyedik vasárnapja, hogy a
drágalátos töltött káposzta illatát nem szivhatom.</p>
<p>Egészen melankólikussá leszek ebben a Bécsben.</p>
<p>Ha az ember csak két esztendőnkint lakik meg egy várost, mennyi
minden változást talál a visszatéréskor! Már nem merek az itteni jó
barátaimtól kérdezősködni az otthonlevők felől: annyiszor
megbotlottam a kérdezésben. «Hogy van a kedves szép asszonyod?»
«Hát nem tudod, hogy elváltunk? Másutt lakom én is, ő is…» Majd
másutt: «Add át szives üdvözletemet ő nagyságának.» – «Nem adhatom
édesem; szegény nőm Döblingben van…» Aztán ismét: «Kedves leányod
nem ment még férjhez?» «De igen, tavaly temettük el.» – Mennyi
kedves alak volt, a ki még néhány év előtt óhajtottá tette a
viszonttalálkozást! – Nem találok rájuk. – Az a derék
irodalompártoló egylet, melynek társas estélyein a tudósok és
művészek világa találkozott a társadalom előkelőségeivel, a hol én
is tartottam felolvasást s annak emlékét, az ezüstkoszorut, hiven
őrzöm: felbomlott, széjjelment. – A szinházigazgató, a ki a
darabjaimat szinpadra hozta, megharagudott Bécsre, elment Berlinbe.
A kedves művésznő, a ki olyan hiven játszta a Noémit, meghalt.
Szerkesztőtársam Weilen, a ki oly igazi nemeslelkű jó barát volt,
(mind nekem, mind a hazámnak) oly hirtelen meghalt. Követte a másik
jóakaróm, Bombelles rövid időn. – <span class="pagenum"><a name=
"Page_308" id="Page_308">-308-</a></span> Hát azt az érzést lehet-e
tollnak visszaadni, mikor a császári várlak udvarán keresztül van a
járásom, s meglátom azt a repkénytől befutott oldalkaput, melyen
annyi reménytől lelkesülve jártam be egykor…?</p>
<p>… Ma kaptam egy levelet Abbaziából. Sötét hamuszin a papir, nagy
fekete pecsét rajta; alatta a koronás fehér monogramm.</p>
<p>Ő felsége, a császár és király kegyelméből az Osztrák-magyar
monarchia irásban és képben czímű munkának védnöksége az özvegy
trónörökösnére lett átruházva, ki e védnökséget nagy érdeklődéssel
vezeti. A szerkesztőségek időnkint felküldik hozzá
előterjesztéseiket, különösen ha a programmon valamit igazítani
szándékoznak. Egy ilyen előterjesztésemre adott válasz volt az
abbaziai levél. Azonkívül egy magánkérésem is volt: most irtam meg
egy mesés könyvet gyermekek számára. Még eddig a gyermekközönségnek
nem irtam semmit. Arra kértem a magas védnököt, hogy engedjen meg e
műből egy példányt a kis főherczegnőnek, Erzsébetnek átadnom.
Válaszában szivesen fogadta s azt igérte, hogy maga fog belőle
felolvasni a kis leányának.</p>
<p>… Ah! Nem jó erről gondolkozni! – Pedig lehetetlen róla nem
gondolkozni.</p>
<p>A világ azonban halad. – Csakhogy nem jól halad.</p>
<p>Ez az egész bécsi hangulat olyan elfanyalító.</p>
<p>Az okos emberek nem akarnak egymással egyetérteni s kölcsönösen
a bolondoknál keresnek szövetséget.</p>
<p>Nem örülnek itt semminek; de nem is aggódnak semmin.</p>
<p>Most már meg volna nekik a Nagy-Bécs. De az e fölötti
lelkesedést preczipitálja a krajczáros érdek.</p>
<p>Heulmeiernek van tíz fia s ő azok után élt. Olyan formán élt a
fiai után, hogy azok mindennap kimentek négyszer a vámvonalon s
ugyanannyiszor visszajöttek, minden fordulónál egy kiló zsirt s
rizskását s más effélét hozva be magukkal. Egy kiló élelmiszer egy
gyalogosnál <span class="pagenum"><a name="Page_309" id=
"Page_309">-309-</a></span> vámmentes. A vámdij kilónkint 4 és fél
krajczár lévén, Heulmeier polgárnak a négy fia sétálva megkeresett
naponkint egy forint 80 krajczárt. Most a vámvonalak megszüntek s
Heulmeier a tíz fiával együtt a szárazon maradt. Hát ennek aztán
hiába beszélnek Nagy-Bécs dicső jövendőjéről.</p>
<p>Hát még a községtanácsban! Milyen diskurzusokat olvasunk
mindennap e rovat alatt. Kevés kivétellel (a milyen a derék
Silberer beszéde) az ember azt hiszi, hogy Schilda és Kraehwinkel
delegátusai tartanak együtt ülést. Persze száz szónak is az a vége,
hogy a zsidók az okai minden bajnak. Azért aztán bajnak kell lenni
ott is, a hol nincs.</p>
<p>Ha nem a legilletékesebb helyen hallottam volna, díszes társaság
közepett, azt mondanám, hogy rossz anekdota; de mert igaz történet,
hát nem engedhetem el, hogy meg ne örökítsem (mától holnapig). A
napokban holdfogyatkozás volt Bécsben. (Azt hiszem, Budapesten is
volt.) A bécsi csillagászi intézet obszervatóriumát egész éjjel
sürün látogatták volt – hirlapírók, kik az égi eseményről a reggeli
lapok számára referádákat irtak. Másnap este oda jön egy ujságíró a
csillagvizsgálóba s kéri, hogy ereszszék a teleskóphoz. «Mit akar
rajta nézni?» – «A holdfogyatkozást.» – «Hisz az a mult éjjel
volt!» – «Azt hallottam, hogy ma reprise lesz.» – Mondták aztán
neki, hogy nem lesz reprise, csak jövő májusban. – Nagyot mordult
rá: «Átkozott zsidók! még a holdfogyatkozást is elkapták az orrunk
elől!»</p>
<p>Soha nagyobb örömöm nem volt, mint mikor a városi
képviselőválasztásoknál engem is bevettek városatyának. Ezentul
minden gyülésen ott fogok ülni végesvégig, s hallgatva az ottani
okos, lelkes, hazafias beszédeket és bölcs határozatokat – hagyom
nagyranőni a büszkeségem unicornisát.</p>
<p>Hiszen mi nekünk nincsen párunk.</p>
<p class="center">*</p>
<p><span class="pagenum"><a name="Page_310" id=
"Page_310">-310-</a></span></p>
<p>Szombaton este fényes diplomatai estély volt herczeg
Schönburg-Hartenstein Rainer-utczai palotájában.</p>
<p>Az a palota is emlékezetes egy épület: a század elején fényes
vendéglátó gyülhelye a Bécsben lakó magyar főuraknak, kik ideát
mind saját palotáikban laktak. Tulajdonosa volt gróf Keglevich, a
mi mostani, sok szép észszel megáldott volt intendánsunknak az
atyja.</p>
<p>Változtak az idők; hajdanta a magyar nagybirtokosok építtettek
palotákat Bécsben, mostanság Budapesten építenek palotákat – az
osztrák nagyiparosok. – Magyar ember pedig erre azt mondja:
«örüljön-e, busuljon-e? nem tudja.»</p>
<p>Mint magyar delegátusok mi is hivatalosok voltunk e főuri
estélyre, melyben csupa férfiak vettek részt. Egyetlen egy női arcz
volt, a hárfajátszónőé, ki a konczert-teremben zenélő Strausz Ede
kapellájában működött.</p>
<p>Rettenetes egy társaság, a hol csupa férfiak és csupa okos
emberek vannak jelen. (Magamat is oda számítva! Mert ahhoz, hogy
egy szittyamagyar németül beszéljen, már eo ipso kell nyelvismeret:
ergo tudomány, ergo okosság.)</p>
<p>Ott voltak a monarchia mindkét országának delegátusai. Régi
ismerősök és új ismeretlenek. Katonai egyenruhák, rendcsillagokkal
rakott frakkok. A derék lengyelek, a kikkel már régóta jó
barátságot tartok, s az ifjú-csehek, a kik először taposnak most a
lábamra. Visszalépett magyar és osztrák miniszterek, a kik nagyon
örülnek, hogy egymást láthatják és mostani miniszterek, a kik már
nem olyan nagyon örülnek a találkozásnak. Azután az osztrák
parlament kitünőségei. Udvari főméltóságok. Főherczegek! Aztán meg
a diplomácziai testület tagjai. Angol, franczia, dán, svéd, orosz,
olasz, német nagykövetek. (Nekünk Pesten csak a generálkonzulok
jutnak.)</p>
<p>Csak egy kiváló alakot nélkülözök a fényes társaságban, a kinek
a látásához úgy hozzá vagyok szokva (még 1863-ból in effigie). A
jeles Schmerling lovag. Máskor <span class="pagenum"><a name=
"Page_311" id="Page_311">-311-</a></span> mindig itt volt a
diplomaták nagy gyülekezetén. Feltünt az arany himzéses lángveres
frakkjáról. Azt hittem, valami admirális egyenruhája, mig
felvilágosítottak róla, hogy ez a felső-ausztriai tűzoltók
kosztümje, melynek ő az elnöke. Ma már nem ragyogott itt.
Nyugalomba vonult huszonhat esztendős legfelsőbb törvényszéki
elnöki pályafutása után. Én csak azt sajnálom, hogy nem harmincz
esztendős birói pályafutását jubileáljuk most.</p>
<p>Az egy terembe összekerült politikai és diplomácziai
nevezetességek, mint a legjobban rendezett menuettben jönnek-mennek
egyik oldalról a másikra egymással üdvözleteket váltani. A kik
egymást még nem ismerik, azokat az előkelő finom aristokrata házi
úr s délczeg, lekötelező nyájasságú fia sietnek egymással
megismertetni. Engemet sokan ismernek a fényes urak közül – a
«Czigány báróról», melynek fél librettójához virtuálításom van és
így igényem van egy fertály báróhoz és három fertály czigányhoz, s
ez is rangfokozat már.</p>
<p>Én azonban csendesen kontemplálgatom, milyen nyájasan, milyen
udvariasan diskurálnak, enyelegnek ezek a sima arczú államférfiak
egymással; hogy társalog nagy bizalmasan az egykori (anno Ignatiev)
stambuli magyar és muszka nagykövet (gróf Zichy Ferencz és
Lobanoff) egy pamlagon ülve egymással; hogy vált bókokat a
külügyminiszter a franczia nagykövettel; hogy kinálják egymást a
buffetben az angol és orosz diplomaták az olasz salátával s aztán
arra gondolok, hogy a mint éjfél lesz s egyet kukorít a kakas (a
franczia kakas?), hogy fogják ezek a nyájas alakok egyszerre
előrántani a frakkzsebből a késeiket s egymás torkának esni
vele!</p>
<p>Siettem is, mielőtt a kakas kukorít, az ágyamba bujni.</p>
<p class="center">*</p>
<p>Hanem aztán most jön a korollárium!</p>
<p>Földicsértem Bécset, hogy milyen drága jó vize van; <span class=
"pagenum"><a name="Page_312" id="Page_312">-312-</a></span> most
azután kisül, hogy milyen drága ez a jó viz? A jövő évi
költségvetése Nagy-Bécsnek negyedfél millió forint deficzitnél áll
meg.</p>
<p>Szent Dárius! Ez egy országnak is elég volna.</p>
<p>Már mos a város atyái, hogy elég vizet adhassanak a bécsieknek,
nagy adót fognak vetni a sörre, borra; a korcsmárosok, hogy a nagy
adót megfizethessék, még több vizet fognak tölteni a sör–bor közé s
így még több vizre lesz szükség. S ebből a czirkulus vicziózusból
sohasem fognak kijöhetni.</p>
<p>Már most hát azt mondom, hogy maradjunk mi budapestiek a mi
megemberesített vizünknél.</p>
<p>A thezis így van fölállítva: akarunk-e inni jó vizet, de rossz
bort; vagy jó bort, de rossz vizet? Bocsássuk szavazásra a
kérdést!</p>
<p>Csak már a delegácziókban is azt mondhatnánk, hogy szavazzunk
már! De hát soká lesz az.</p>
<p>Valami malicziózus ember azt mondta, hogy a ki Bécsben igazi
szép hóchdájts beszédeket akar hallani, az jöjjön a magyar
delegáczió osztályüléseibe.</p>
<p>No, magamra nem mondhatom ezt a dicséretet. Mert én először is
egy kukkot sem szólok, másodszor pedig minden második évben
tartatván Bécsben a delegáczió, ez alatt a két év alatt pedig
senkivel németül beszélni alkalmam nem lévén, úgy kijövök a
gyakorlatból, hogy már-már olyan formán fejezem ki magamat Adelung
nyelvén, a hogy Donát szobrász barátunk szokott magyarul beszélni,
a ki egy izben így adta elő az esetet, a midőn ő a Strobl tégláit
sikkasztó tolvajt megriasztá, rá uszítva a kutyáját.</p>
<p>«A tolvaj akarta lefordítani a kerítést (den Zaun übersetzen) a
kutya megcsomagolta (hat ihn angepackt) és eltörte a nadrágját.
Ezért az ember nagyon rossz lett (wurde sehr böse) s megfordította
magát a biróhoz (wendete sich). Erre föl fel (darauf hin) biró
engemet magához előretöltötte (zu sich vorgeladen). Tolvaj
befejezte (behauptete) hogy <span class="pagenum"><a name=
"Page_313" id="Page_313">-313-</a></span> én kutyát utána vadásztam
(nachgejagt), kutya csinálta neki nadrágjába a gödröt (Loch). Én
meglátogattam nadrágját (besichtigte) és lettem őrködve (wurde
gewahr), hogy a gödör már be van dugaszolva (verstopft) egy
pecséttel (mit einem Fleck). Aztán adtam az embernek két forintot.
S azzal szépen megfiusítottam (habe ihn versöhnt). Donát különben
«vizes katona» volt (Marinesoldat).»</p>
<p>Én ilyenformán beszélek németül.</p>
<p>Mit mond Petőfi «őrültje»?</p>
<p>«Sirunk és nevetünk! – De a halál azt mondja: csitt!»</p>
<p>Tegnap este két itteni író kollegám vetődött oda magányos
vacsoráló asztalomhoz s ott eldobzódtunk (hárman fél liter bor
mellett) várva a negyediket, a ki Szana Tamás barátunk lett volna,
a ki saját mondása szerint csak három dologért szokott Bécsbe
felrándulni: az első az X utczai antiquárius könyváros, második a
jó marhahus, a harmadik Neugebauer László. Valószínüleg az első úgy
lefoglalta, hogy a másodikra, meg a harmadikra nem került a
sor.</p>
<p>Természetesen a magyar irodalomról beszéltünk. Szénégetőnek
tőkén a szeme. Különösen a drámairodalomról. Szinművekről és
szinészekről.</p>
<p>Én utoljára azt mondtam, hogy «én Csiky Gergely nélkül nem is
tudom képzelni a magyar szinmű-irodalmat: oly nagy helyet tölt be,
mint egykor Szigligeti és Czakó».</p>
<p>Kollégáim is folytatták a magasztalását. Klasszikus
műveltségéről, sokoldalu talentumáról egy volt a véleményünk.</p>
<p>«Pedig bizony Csikyvel nem sokáig fogunk már dicsekedni», mondá
az egyik írótársam.</p>
<p>«Hogyan? Kérdém megütközve, hisz az erőteljes férfi! Nem rég
találkoztam vele az akadémia gyülésén».</p>
<p>«És mégis egy perczen függ mindig az élete, egy nagy
szivdobbanáson s ezt ő maga is jól tudja». <span class=
"pagenum"><a name="Page_314" id="Page_314">-314-</a></span></p>
<p>«Ejh! Mondám. Ne beszéljünk így! Éljen soká a mi pótolhatlan
drámaírónk!»</p>
<p>S egy pohár Altvatert ürítettünk az egészségére.</p>
<p>… Ma reggel az első távirat, a mit a lapban meglátok, az, hogy
Csiky Gergely tegnap hirtelen meghalt.</p>
<p>Igazán országos csapás a magyar irodalomra.</p>
<p>Az utána támadt ür fogja csak mutatni, hogy mily nagy író
volt!</p>
<p>S még tegnap hosszú életet kivántunk neki az égtől.</p>
<hr class="chap" />
<p><span class="pagenum"><a name="Page_315" id=
"Page_315">-315-</a></span></p>
<h2>AZ ÉN BIRÓI HIVATALOM.</h2>
<p>Mert úgy tessék rám nézni, hogy én nemcsak afféle hányt-vetett
skribler, ütött-kopott képviselő, megrézmedaljonozott kertész
vagyok, hanem egy fényes czímnek a viselője is vagyok. «…
törvényszék elnöke.»</p>
<p>Valóságos kinevezett hivatalnok. Kultuszminiszteri ellenjegyzés
mellett. Kezembe teszik le az esküt a törvényszék tagjai, a kik
között egy államtitkár is van. Az általam kimondott itélet nem
appellálható.</p>
<p>Fizetés is jár hozzá.</p>
<p>Hisz ez abszurdum! Képviselőnek nem szabad kormány kinevezéséből
eredő fizetéses birói hivatalt viselni! Micsoda dolog ez?</p>
<p>És én mégis viselem. Nyolcz esztendeje már, hogy e nagy czímet
hordozom.</p>
<p>De majd mindjárt nem lesz ez olyan nagy czím, ha az elejét is
hozzáteszem: «A szerzői jog sérelmeiben itélő törvényszék
elnöke.»</p>
<p>No ezért nem utasítanak az összeférhetlenségi bizottsághoz.</p>
<p>Fizetésem pedig (törvény §-a szerint) tiz perczentje annak a
birságnak, melyet a vétkesre kiszabunk; a többi a törvényszék
tagjai között oszlik fel. Jut rájuk fejenkint 65 krajczár egy
tűzpróbás törvényszéki ülésnél. Nekem kétszer annyi. De el is
jönnek pontosan és lelkiismeretesen s végig ülik a hosszu zöld
asztalt az akadémia szöglettermében. Vannak közöttük alsó és
felsőházi tagok, jogtudósok, akademikusok, államtitkárok és
egyetemi tanárok, <span class="pagenum"><a name="Page_316" id=
"Page_316">-316-</a></span> piktorok, poéták, szobrászok,
könyvárusok, fotográfusok, xilografusok és typografusok. Gyulai Pál
is ott van!</p>
<p>Nagyon komolyan megy ez!</p>
<p>Az első biróság hivatalos pecsét alatt átküldi hozzám a
periratokat (portómentesen). Azokat én kiadom a jegyzőnek,
kötelességévé téve, hogy azt a peres tárgy természetéhez képest
megválasztott előadónak kösse a lelkére. Mert a főfeladata az
elnöknek, a szerint a mint a peres ügy eltulajdonított vers,
fotográfia, tankönyv, vagy zenemű körül forog: annak az
előadóságával azt bizni meg, a ki ért hozzá. És tapintatom soha nem
csalt. Fotografushoz nem küldtem zenemű fölött támasztott
processzust, se piktorhoz jogi tankönyvet.</p>
<p>Az előadó azután, mikor elkészült a periratok
áttanulmányozásával, arról a jegyző által nekem jelentést teszen;
én aztán kitüzöm a határnapot, melyen a törvényszék ülése
megtartatik, s arra hivatalosan meghivom az összes tagokat, a kik
pontosan megjelennek.</p>
<p>Teljes lévén az ülés, elfoglaljuk a helyeinket a T alaku
asztalnál. Én középen; szemben a lámpával, előttem a csengetyü;
balról ül a jegyző, jobbról az alelnök, tisztelt barátom Arany
László (a ki kritikus pillanatokban súgja, hogy mit mondjak?), ő
rajta túl az előadó.</p>
<p>A törvénytevés megkezdése előtt azonban még egy ünnepélyes
ténykedés elvégzendő. Ujon kinevezett tag jelent meg. Annak elébb
le kell tennie az esküt az én kezembe. Mindnyájan felállunk. A
jegyző olvassa az eskümintát, az új tag, mellére tett kézzel, utána
mondja azt: «úgysegéljen».</p>
<p>Ekkor ismét leülünk. Elnök felszólítja előadót, hogy olvassa fel
a periratokból merített véleményét. Az közfigyelem mellett végig
hallgattatik. A két vitás munka: t. i. az eredeti és a plagium, a
birák között kézről kézre adatik, összehasonlítás végett: ha
operette dallam ellopásáról van szó, az élő hanggal is hallhatóvá
tétetik. <span class="pagenum"><a name="Page_317" id=
"Page_317">-317-</a></span></p>
<p>Akkor elnök felszólítja a birákat, hogy méltóztassanak az
előadottakhoz hozzá szólni.</p>
<p>Vagy vannak eltérő nézetek, vagy nincsenek. Ha vannak, elnök
szavazásra bocsátja a kérdést; ha nincsenek, kimondja, hogy
egyhangulag elfogadtatik az előadó véleménye.</p>
<p>Elnök kimondja az itéletet, szavazattöbbség, vagy egyhanguság
alapján.</p>
<p>Ekkor elnök kiszabja a birságot a bűnösre.</p>
<p>Ha kiderült a lopás, akkor az alperes a bűnös; ha nem derült ki,
akkor a felperes az, de valakinek bünösnek kell maradni, a ki a
perköltséget megfizeti.</p>
<p>Vannak pedig igen érdekes pöresetek.</p>
<p>Egy hirhedett egyetemi tanárnak (a rigorozálók rémkirályának)
van egy kitünő tankönyve, derék vaskos kötet: valami jogbölcsészeti
mű. Mindenki elismeri róla, hogy annak a stylusa valódi próbaköve
az emlékezetnek. Ritka legény az, a ki ebből eminenter tud felelni;
az is terno, ha már «elégségest» kap.</p>
<p>Hát egy esztendőben azt kezdi észrevenni a tudós tanár, hogy az
ő jogászai mind igen kitünően felelnek az ő jogbölcsészeti
kérdéseire, csak hogy nem abban a stylusban, a melyben ő megirta. –
De még nagyobb volt a csodálkozása a munkája kiadójának, a ki más
esztendőben ötszáz példányt szokott eladni a jogbölcsészeti
tankönyvből ebben az évben pedig csak öt darabot. Kisült, hogy
valami jámbor samaritánus könyörült a szorongatott fiatal scithákon
s a vastag könyvből kivonatos munkát csinált; a diákok mind azt
vették: abból feleltek.</p>
<p>Per lett belőle s elénk tódult a nagy kérdés: «valjon
plagizátornak tekintendő-e az a kivonat csináló, vagy pedig az
emberiség jóltevőjének» s mondhatom, hogy erős parlamenti vita
után, azt hiszem, hogy csekély szavazattöbbség mellett lehetett
kimondanom az itéletet, hogy «ámbár Szent Crispinnek érdemül
tudatik be, a mért bőrt lopott a gazdagoktól, hogy a szegények
számára sarut varrjon <span class="pagenum"><a name="Page_318" id=
"Page_318">-318-</a></span> belőle: mindazáltal a jogtanár
spanyolcsizmáját nem szabad az ifjak kényelmére turistaczipővé
átalakítani! Plagizátor! Büntetésre méltó.»</p>
<p>De a legközelebbi napokban épen erős próbára lett téve
igazságosztó hajlandóságom.</p>
<p>Egy czukrász, meg egy korcsmáros volt a peres fél.</p>
<p>A czukrász irt egy szakácskönyvet s a korcsmáros azt szépen
utána nyomatta.</p>
<p>A czukrász pert akasztott a korcsmáros nyakába. S ez a per
került a mi törvényszékünk elé, szakértői eldöntés végett. A
czukrász, mondhatom, hogy fogas prókátort választott magának.</p>
<p>Az alperes azt hozta fel a maga védelmére, hogy a szakácskönyv
nem irodalmi mű; nem tartozik azon tárgyak sorába, melyeknek
szerzői joga védelemben részesülhet.</p>
<p>«Micsoda! hogy a szakácskönyv nem irodalmi mű? Hogy a
szakácsmesterség nem művészet? Hát van a világirodalomnak olyan
remeke, a minő egy szarvasgombás libamáj pastétom? Tud-e a kerek
föld minden zeneszerzője olyan kompozicziót csinálni, a milyen egy
olasz saláta a la napolitén? S ha valamennyi fővárosi szobrász mind
összeteszi a tudományát, tud-e produkálni egy tál sült malaczot? –
Sőt ellenben a szakácskönyv, az a könyv, a melyet az asszonyoknak
sokkal inkább üdvösséges volna a kezükben forgatni, mint holmi
hiába való regényeket!»</p>
<p>Ipsissima verba!</p>
<p>S nekem – kérem «nekem» ki kellett mondanom az itéletet, hogy a
prókátor ugyan goromba fráter, hanem azért igaza van. A biró csak
egyféle becsületet ismer. A szakácskönyv irójának az irói becsülete
csak olyan, mint a regényiróé. Alperes bünössége kimondatik.
Szakácskönyvet sem szabad lopni.</p>
<p>Ilyen brutusi szigorral mondá ki egykor Foscari velenczei dozse
saját fiára a kemény itéletet.</p>
<hr class="chap" />
<p><span class="pagenum"><a name="Page_319" id=
"Page_319">-319-</a></span></p>
<h2>A NÉVTELEN TÁRSASÁG.</h2>
<p>Van Budapesten egy pár év óta egy társaság, a melynek nincs
neve, nincsenek statutumai, nincs igazgatótanácsa, nincs székhelye,
nincs titkára; és azért ez mégis igen derék, dicséretre méltó
testület, mely jó példát ád s nagy hézagot tölt ki.</p>
<p>Tagjainak száma eddigelé ötven: csupa kézmüvesek, iparosok,
kőmüvesek, bádogosok, asztalosok, epítőmesterek. Van köztük egy
fiatal gróf is meg egy miniszteri hivatalnok is; de azok is csak
egy sorban vannak a többiekkel. Az elnökük egy bádogosmester.</p>
<p>A tagok mindegyike fizet a közös pénztárba havonkint tiz
forintot; egy évre százhuszat.</p>
<p>S mi czélja ennek az egyesületnek?</p>
<p>A hazai festőművészetet praktikus uton gyámolítani.</p>
<p>A részvevő tagok azt mondák: «ne vegyük mi a lakásaink
diszítésére jövőben azt a sok rossz színnyomatot, a mit kapuk alatt
árulnak, hanem festessünk hazai művészekkel eredeti
olajfestményeket.»</p>
<p>S a hazai festőművészeknek megtetszett ez a gondolat: ők is
elfogadták az eszmét. Olajfestményeket készíteni a magyar iparos
polgárok számára, darabját százhusz forintért.</p>
<p>Nem beszél az ő kiállításukról semmi hírlap: nem irják le
reporterek, kritikusok a műtárlatuk remekét, pedig ott vannak abban
a legjobb nevű budapesti festészeink, s az e czélra készült képeik
mind túl érnek a szabott áron, ők azokat skizzeknek nevezik; de
valósággal gondosan kidolgozott <span class="pagenum"><a name=
"Page_320" id="Page_320">-320-</a></span> képek. Vannak köztük
igazi kabinet darabok, melyekért 3–400 forintot adna nekik a
műkereskedő: az mind egy árba megy.</p>
<p>Márczius hóban van a hirdetetlen műkiállítás s a képek
kiosztása.</p>
<p>Össze van kötve az érdekes ünnepély egy kedélyes vácsorával a
Petanovicsban, melyben részt vesznek a műpártolók a művészekkel
együtt. Megelőzi a vacsora az ünnepélyt, a mi nagyon észszerű.
Nincs ok a toasztozásra. Senki sem tudja, hogy kinek a képe lesz az
övé; senki sem tudja, hogy ki lesz az ő képének a gazdája. Minden
egoizmus nélkül, interesszáczió nélkül mulathat mindenki. A vacsora
végeztével aztán a társulat két legszebb kisasszonya feláll egy
emelvényre, s két e czélra fölajánlott kalapból kihúzza a neveket.
Az egyik a művésznek a nevét a megszámozott képpel, a másik a
műpártolóét.</p>
<p>(Sietek tiltakozó szóval óvni a pénzügyminiszteri közegeket
mindenféle megadóztatási kisérlettől! Ez nem sorsjáték, csak
szétosztása a megvett tárgyaknak. Minden részvényes kap egy képet;
tehát nem szerencsejáték az egész: csak osztozás.)</p>
<p>Csupa gyönyörűség elnézni, hogy ez az egyszerű iparosokból álló
társaság milyen örömteljes érdeklődéssel osztozik meg a maga
művészi tárlatán, hogy dicséri, magasztalja azt a képet, a mit
megnyert! Egy bádogosmesternek, a ki egy Papp Henrik vagy
Stetka-féle képet nyert, a kőműves sógora cserét kinált a neki
jutott képpel s igért kétszáz forint felülfizetést is a hegyébe.
Dehogy állt rá! Nincsenek olyan bankók, a minőkért a nyert
festményétől megválna! Hogy fog neki örülni a feleség!</p>
<p>S ez a tisztességes, zajtalan, csendes társaság, melynek tagjai
hétköznapi munkás polgárok, évenkint hat ezer forinttal gyámolítja
a magyar festőművészetet. Épen annyit szavaz meg az országgyülés
ugyanezen hazafias és közművelődési czélra.</p>
<p>Legközelebb magam is beállok a társaságukba. Ha <span class=
"pagenum"><a name="Page_321" id="Page_321">-321-</a></span> ugyan
bevesznek? Be kell, hogy vegyenek. Vagyok én is – egyebek közt, –
becsületes csizmadiamester (tréfa nélkül), van hitelesen kiállított
mesterlevelem: nem fogok szégyenére válni ennek a derék, hazafias
társaságnak.</p>
<p>Bár többen is lennénk!</p>
<hr class="chap" />
<p><span class="pagenum"><a name="Page_322" id=
"Page_322">-322-</a></span></p>
<h2>A HÉT NEMES.</h2>
<p>Heten vannak ők, miként az ősvezérek valának. S abban is
hasonlatosak az ős hét vezérhez, hogy ők emelik paizsra a választó
kerület meghódítóját, a képviselőt. Lehet őket nevezni «hét
választóknak.»</p>
<p>Mivelhogy a magyar törvény holtigtartó választói joggal ruházta
fel azon nemeseket, a kik 1848-ban születési nemességnél fogva
gyakorolták választói jogukat; a későbbieket már nem. Annak pedig
44 esztendeje és így a hét nemes életkora meglehetősen a hetven
felé jár: ha még meg nem haladta.</p>
<p>A legfiatalabb közülök kocsis egy földmives gazdánál, a ki
büszke is rá: «nekem még a kocsisom is választó!»</p>
<p>Egy másik éjjeli bakter.</p>
<p>A harmadik temető-őr.</p>
<p>A negyedik városi utczaseprő.</p>
<p>Az ötödik strázsa a fakereskedőknél.</p>
<p>A hatodik és hetedik pedig szabad – napszámos, favágó,
zsákhordó, hólapátoló: a hogy jön.</p>
<p>De azért, hogy a sors igy szétszórta az életpályáikat: az
összetartozás érzülete szoros kapcsolatot képez közöttük. Mikor a
képviselőválasztás ideje elérkezik, nagy kelete van a hét
nemesnek.</p>
<p>A választók száma nem nagy: hét szavazat nagy sort vet
benne.</p>
<p>Azt pedig mindenki tudja, hogy nem az a virtus: megszerezni a
szavazatokat; hanem megtartani. Ez a tudomány. <span class=
"pagenum"><a name="Page_323" id="Page_323">-323-</a></span></p>
<p>Mert hogyha azért, hogy az ember a zöld tollat feltűzi a
kalapjára, adnak egy forintot, egy liter bort, meg egy gulyást: hát
az «jó.» De ha jön a veres toll, az meg ád két forintot, sert és
bort is, a mennyi dukál, dupla porczió gulyást, az a «jobb»; akkor
az ember azt tűzi a kalapja mellé. De hogy a választás előtt két
nappal jön a háromszinű toll: piros-fehér-zöld, hozzá három forint
diurnum, czigánypecsenye, mákos rétes, ser, bor, fekete kávé,
szivar, krampámpuli, czigány: az a «legjobb.» Azt megtartsátok! –
Így mondja azt a szentirás.</p>
<p>Tehát nem az a kérdés, hogy ki tudja megnyerni a hét nemest?
hanem hogy ki tudja behozni a választás napján?</p>
<p>– Czudar idő! Mondja az egyik hólapátoló a másiknak.</p>
<p>– Gonosz esztendő! felel rá a másik. A pálinka is megdrágult. Az
embernek egy kis gugyira is alig telik.</p>
<p>– Restelláczió lesz az idén.</p>
<p>– Lesz ám: de csak olyan restelláczió. Videtis, sed non bibetis.
(Ez valamikor iskolába is járt: diákos ember.)</p>
<p>Odakerül a városi utczaseprő, a ki a hólapátolókat
dirigálja.</p>
<p>– No hát mit tud az úr? (Egymást «urazni» szokták.) Az úr már
belső ember. Mit beszélnek odafenn a városházán?</p>
<p>– Csunya világ készül. Egyhangú választás lesz.</p>
<p>– Egyhangú? Verje meg a csuda! Hát azután se potya bor, se
ingyen gulyás? Hát azután mitől buzduljon fel a hazafiúi kebel?</p>
<p>– Valami hires embert akarnak a nyakunkra tukmálni.</p>
<p>– Híres embert? Hisz annak lyukas a zsebe.</p>
<p>– Gonosz idők járnak!</p>
<p>Egy hét mulva a két nemes azt a kellemetes nemét folytatja a
testgyakorlásnak, hogy tüzelő fát fürészel az utczán.</p>
<p>– Lágyul az idő. <span class="pagenum"><a name="Page_324" id=
"Page_324">-324-</a></span></p>
<p>– Engedelmes szellők járnak.</p>
<p>– Engem ma a patyikus megszólított a boltajtóbul s azt mondta,
hogy de régen nem látott már.</p>
<p>– Engem meg a fiskárus állított meg az utczán s kérdezte, hogy
csinál-e még a feleségem csiramálét?</p>
<p>– A bakter sógor azt mondja, hogy olyan urak, a kik nyolcz
órakor már haza szoktak menni a kaszinóból, két nap óta mindig
éjfél után kerülnek haza.</p>
<p>– A kocsis koma meg azt beszéli, hogy a gazdája megkenette a
czézát: nagy kocsikázás készül!</p>
<p>Egyszerre csak ott terem előttük egy falusi kinézésü uri ember,
bekecsben, asztrakán süveggel, bagariákban.</p>
<p>– Alászolgájuk az uraknak. Ha meg nem sérteném. Valami nagy
munka volna, legalább tiz napra való. Tizezer mérő kukoriczát kell
megforgatni a böködi pusztán. Két forint napi díj, teljes
ellátással.</p>
<p>– Hja, a kukoriczaforgatás sok porral jár: az az embernek a
torkára száll; szigorú munka.</p>
<p>– Lesz toroköblítő, a mennyi csak kivántatik.</p>
<p>– Az már más szó. Tehát tiz napra husz forint: fele előre
fizetve. Itt a kezem. Csak a feleségemhez viszem haza a pénzt.</p>
<p>A tiz forint foglaló megadatik: a nemes urak ott hagyják a
favágást s mennek haza a fürészszel, meg a bakkal. Fél óra mulva
ott áll a lakásuk ajtaja előtt a csésza.</p>
<p>– Nini! Hisz ez a kocsis koma!</p>
<p>– Milyen véletlen, hogy a harmadik nemes is odakerült.</p>
<p>Vágtatva mennek ki a böködi pusztára. Ott már várja őket a jó
vacsora. Az ispánné kitett magáért.</p>
<p>Aztán csupa csuda! Egyenkint odakerült a bakter koma, a
temető-őr bátya, a strázsa sógor, utoljára még az utczaseprő
atyánkfia is. Együtt vannak mind a heten.</p>
<p>Éjszakára paplanos ágy várja valamennyit s alhatnak, a míg a
szomjuság fel nem költi. Az ellen pedig oda van készítve a pálinkás
butykos.</p>
<p>Még azon éjszaka a város minden utczáját tele ragasztották
<span class="pagenum"><a name="Page_325" id=
"Page_325">-325-</a></span> rószaszinű kiáltványokkal. Itt van a
piros toll! Itt az ellenjelölt. A tanyák megnyilnak! A zászlók
kitüzetnek. A kortes vezérek nyargalnak választókat fogdosni. –
Keresik a hét nemest. Egyen kivül mindeniknek van felesége. – Azok
értesítik a kortes urakat, hogy a gazdát elvitték csézával
kukoriczát forgatni a böködi pusztára.</p>
<p>«Hisz ez emberrablás!»</p>
<p>Nosza egy csomó markos legényt szekerekre ültetnek, vágtatnak ki
lobogó zászlókkal, hazafias dalokat énekelve, a saraglyában a
czigányok muzsikálnak, – visszavívni az elrabolt hét nemest.</p>
<p>Az ám! Csakhogy mire a böködi pusztára megérkezik az ellentábor,
akkorra már a hét nemesnek ottan se híre se hamva. Az ispánné azt
mondja, hogy elvitték őket a berkenyesi pusztára. – Természetes,
hogy nem oda vitték őket. – Üthetik már azoknak bottal a nyomát!
Sehol sincsenek azok egy napnál tovább. Viszik őket egyik tanyáról
a másikra: etetik, itatják mindenféle jóval s tartják lelkesítő
honfi szónoklattal. Persze kukoriczát egy szemet se látnak.</p>
<p>A kilenczedik napon azonban már megszólal a lelkiismeret a nemes
sírásó komában: meginterpellálja a vezető ispánt.</p>
<p>– Hallja, nemzetes úr! Hadd lássuk már egyszer azt a kukoriczát,
a kit meg kell forgatni! Mert az én lelkem nem veszi azt magára,
hogy ingyen szedjem fel a diurnumot. Azt sem engedem ám, hogy az én
lelkemet pénzen megvásárolják. Én a hazafiúi szent meggyőződésemet
pénzért, borért el nem adom. Holnap lesz a nagy alkotmányos nemzeti
nap, a követrestelláczió. Én azon a nemes barátaimmal együtt az én
alkotmányos jogaimat gyakorolni kivánom.</p>
<p>Mind a heten azt kivánták.</p>
<p>Tudták, hogy mit cselekesznek? Otthon meghagyták a
feleségeiknek, hogy ha új jóltevő jelentkezik, el ne utasítsák.
Azok meg is tarták. <span class="pagenum"><a name="Page_326" id=
"Page_326">-326-</a></span></p>
<p>A zöld tollas kortesek aztán kilenczed nap kocsira rakták a hét
nemest s vitték haza a városba nagy muzsikaszóval. Ott pedig a
veres tollasok, a mint meglátták az érkezőket, éktelen dühbe
jöttek; hóval, kavicscsal meghajigálták, pribéknek, árulónak
szidták, halállal fenyegették s ez nagy taktikai hiba volt
részükről.</p>
<p>A hét nemes halálra rémülten érkezett meg a zöld tollas tanyára.
A zöld tollas főhadiszertár mestere még öregbíté az ijedelmüket az
érkezett rémhírekkel. A veres tollasak ki akarják fordítani a
bőrükből a nemes urakat, ha megkaphatják. Hanem aztán megnyugtatá
őket.</p>
<p>– Ne féljenek nemes barátim! Van még renddel párosult szabadság
Magyarországon! Irjunk egy folyamodványt a városkapitányhoz
azonnal. «Mi alólirottak, nemes választó polgárok, fenyegetve
vagyunk a veres tollas párttól, gátolva szabad véleményünk
nyilvánításában, életünk veszélyben forog; felszólítjuk önt, a
törvény nevében, hogy megvédelmezésünkről gondoskodjék, szükség
esetén fegyveres asszisztencziával is». Következnek az aláirások.
Történetesen a közjegyző is ott van a tanyán, a ki hitelesíti az
aláirásokat hivatalos pecsétjével ellátva. Az okiratot a fővezér
elteszi a zsebébe s megy vele a városházára.</p>
<p>Mert azt már jól tudja, hogy ezalatt meg a veres toll főkortese
szedte össze a nemes urak feleségeit s viszi már őket magával a
városkapitányhoz, nagy lármával követelve, hogy az ő jámbor
férjeiket, a kiket a gonosz zöld tollasok orozva elraboltak s
erőszakos fogságban tartanak a primæ nonus ellenére, azonnal
szabadítsa ki tatár rabszíjáról.</p>
<p>Ekkor azonban a zöldtollas vezér előhúzza a zsebéből a hét nemes
folyamodványát, melyben azok fegyveres oltalmat kérnek a veres
tollasok ellen. S még közjegyző által is hitelesítve van az
aláirásuk!</p>
<p>– Le vagyunk pipálva! Mond a veres toll vezére.</p>
<p>No de hátra van még a holnap reggel. Majd ott várják
<span class="pagenum"><a name="Page_327" id=
"Page_327">-327-</a></span> az asszonyok az ajtónál a hét nemest s
kiragadják őket rabtartóik körme közűl. Ez az egy reménység!</p>
<p>Csakhogy hosszú az éjszaka, s az argumentumok sora még hosszabb;
a bor után következik a puncs, a puncs után a krampámpuli. A
választás csatanapján «nyugosznak ők, a hősfiak»; csak egy bírta ki
fennálló egészségben az ütközetet: a nemes utczaseprő (annak nem
volt felesége) fel tudott menni a maga lábán a választás
szinhelyére; csak az a kis baja történt, hogy nem tudta kimondani a
jelöltnek a nevét, a kire szavazott: a nyelve nem fordult rá
sehogy.</p>
<p>Hanem azért másnap, mikor a városház előtt seperné össze a sok
szemétpapirost, plakátot, programmot, kortesdalt: arrafelé jön a
nagyságos úr, a tegnapig együtt mulató fővezér a zöld tollas
táborból; a nemes úr odatámasztja a falhoz a seprőt s barátságos
leereszkedéssel és nagy diadalérzettel szól hozzá:</p>
<p>«No, úgy-e, hogy kivívtuk a diadalt!»</p>
<p>S hatalmasan megrázza a kezét a nagyságos úrnak.</p>
<p>S azzal söpri tovább a dicső papirkaczatot s az eldobált veres
tollakat a piaczról s lapátolja talyigára.</p>
<hr class="chap" />
<p><span class="pagenum"><a name="Page_328" id=
"Page_328">-328-</a></span></p>
<h2>A MÁNDRUCZ KIRÁLY.</h2>
<p>Mondhatom, hogy még úgy rám nem ijesztett se élő ember, se
csoszogó kisértet, mint e napokban a Mándruczok királya.</p>
<p>De hát kik azok a mándruczok?</p>
<p>A mándruczok nemzete az a boldog nép, a ki között soha sincs
kormánypárt, minden ember ellenzék. A mándruczok azok, kik senkinek
szót nem fogadnak, mindenkibe belekötnek, mindenki által
megverettetnek s akkor meg vannak elégedve.</p>
<p>De nehogy valaki politikai czélzást keressen a soraimban, sietek
kijelenteni, hogy szindarabokról van szó.</p>
<p>Mivelhogy azon sok jó mulatság közé, a melyekkel az én kopasz
fejem meg vagyon rakva, az is tartozik, hogy a
Karácsonyi-pályadíjra beérkezett versenydrámákat végig olvassam és
megbiráljam.</p>
<p>Huszonnégy darab jelent meg a versenydíjra; a mi, tekintve a
kitűzött 400 arany díjat, nem is nevezhető soknak. A 40 ezer
forintos pályadíjra a lóversenyen sokkal kevesebben szoktak
pályázni.</p>
<p>Tehát huszonnégy prémieret (a hogy a magyar ujságírók mondják)
élveztem végig egymagamban; a mi fejedelmi gyönyörűség.</p>
<p>S meg kell vallanom, hogy azok között voltak olyan darabok is, a
melyeknek a nyelvét meg lehetett érteni; míg a nagyobb rész
bámulatra ragadott azzal a virtuozitásával, mely szerint Ballagi
szótárának tizezernyi szavát hogyan lehet úgy összerakni, hogy az
olvasó (hát még a hallgató?) meg ne tudja, hogy miről folyik a
tárgyalás? <span class="pagenum"><a name="Page_329" id=
"Page_329">-329-</a></span></p>
<p>Voltak közöttük komoly darabok, melyekben a szónokok egyike sem
adja alább három oldalnál, a másiknak a válasza négy oldal,
legkisebb közbekiáltás nélkül. Ott vannak aztán tiszteletben
tartott házszabályok. Másoknál ellenben fél sort sem enged egyik
szónok elmondani a társának. S mindenki siet kadencziát mondani az
előtte szólott nyilatkozatára.</p>
<p>Találtam olyan szomorújátékot, melynek világos feladata a
közönséget folyton derült hangulatban tartani. Ó-egyptomi történet.
Faraó király azt mondja a főpapjának: «előttem nem lehet ilyen
Kunststikliket produkálni», ellenben a királyné szemrehányást tesz
az imádott hősnek: «miért nem jött el ön a rándevura?»</p>
<p>Még nagyobb hatású ennél a «Márczius 15-ikéről» irott darab,
melyben a jelen század valamennyi nevezetes emberei együtt
szerepelnek. Én ugyan nem igen emlékezem már rá, hogy Kölcsey és
felsőbüki Nagy Pál ölelkeztek volna Petőfivel a Pillvax kávéházban;
az is kiment már a fejemből, hogy Deák Ferencz hogy kergette meg a
pipaszárral Jellasich bánt; hanem ez bizonyára az én emlékező
tehetségemnek a hibája. Ellenben azt konstatálhatom, hogy a második
felvonásban nagy országgyülés lett ebből. Míg a harmadik
felvonásban végre a mindenféle vesztegetések és erőszakoskodások
utján többségre jutott Haynau behozza a klotürt, s ezzel véget vet
a darabnak. Ha volna egy csepp hazafiság a többi birálókban, ennek
itélnék oda a jutalmat. Nekem – fájdalom – nincsen szavazatom, mert
én elnök vagyok.</p>
<p>Aztán megint jön egy historiai darab, a hol magas állású
úrhölgyek olyan leplezetlen nyiltsággal és őszinte szavakkal
kinálgatják a kegyeiket tapasztalatlan fiatal hősöknek, hogy azok a
kegyességek egy kadetkáplárt is megfutamodásra bírnának. S ezzel a
virtussal több darab is dicsekszik. Úgy látszik a divatos realizmus
jutott érvényre. Olyan női alakok, kiket a magyar historia mint az
erény, szüzesség mintaképeit örökített meg: dehogy <span class=
"pagenum"><a name="Page_330" id="Page_330">-330-</a></span> voltak
azok! «Ez a kis lány hamis kis lány, Maga jár a legény után, Maga
mondja a legénynek: Adjon Isten engem kendnek!» Ha aztán megégeti a
száját a kása, magára vessen.</p>
<p>A közben pedig hangzanak shakespearei mondatok; észlelhetők
fényes föllobbanásai egy kezdő zseninek, a mik aztán legszebb
röptükben megint csak leszállnak a csincsébe s lesz a dalzengő
hattyúból hápogó kácsa.</p>
<p>Közbe-közbe megjelenik egy-egy tisztességes darab is, a mi
olyan, mint az «Industrie und Glück» a fölvett talonban: «jobb,
mintha egy vulpes volna!»</p>
<p>… De hol van hát a Mándrucz király!?</p>
<p>Hát hiszen azért hagytam legutoljára, mert ez a legnevezetesebb
valamennyi között. Ez nem egy estére, hanem háromra való darab.
Tizenhárom fölvonásban játszik, minden fölvonás egy darab
világtörténet; ha az ember élvezni akarja, körül kell raknia magát
Rotteckel és Schlosserrel. A kik a darab elején iskolás-gyerekek, a
vége felé már nyugalmazott generálisok s mikor az utolsó fölvonás
hősei egymás ellen fenik a kardjaikat, akkor az első fölvonások
hősei már mind meghaltak s a Szikszaiban ülnek a vacsoránál. Csak
maga a Mándrucz király állja ki mind a tizenhárom fölvonáson
keresztül. A szakálla is megőszült már, a fogai is kihullottak;
beszélni is alig tud már; csak úgy támaszkodik székhez-mihez, a
mikor jár.</p>
<p>De hát mért ijedtem én meg olyan nagyon a Mándrucz
királytól?</p>
<p>Elmondom rendén.</p>
<p>A fölirati vita kezdődött; odabenn meleg volt, kimentem friss
dohányfüstöt színi a folyosóra, ott pedig szembe találkoztam Gyulai
Pállal. Elfogott, nyakon csípett.</p>
<p>– Hallja az úr! Küldje már haza a pályadarabokat; mert más is
akarja azokat olvasni.</p>
<p>– Huszonhármat már hazaküldtem.</p>
<p>– A huszonnegyedik még ott maradt. <span class=
"pagenum"><a name="Page_331" id="Page_331">-331-</a></span></p>
<p>– Az a Mándrucz király. Ezer bocsánatot kérek. Nagyon hosszú
volt s most olyan rövidek az éjszakák.</p>
<p>– Toldja meg az úr a napallal az éjszakát: ne alugyék olyan
sokat. Az a darab holnap ott legyen az akadémiában.</p>
<p>Jó szerencsémre odavetődött Beöthy Ákos. Akkor Gyulai azt
ragadta meg s kegyetlenül belekapaszkodott. Én megmenekültem.</p>
<p>Siettem is haza komfertábeli szárnyakon.</p>
<p>Neki ültem a Mándrucz királynak. Föl sem keltem, a míg a
temetésére szóló harsonák meg nem zendültek.</p>
<p>Ezzel is készen voltam hát. Még csak haza kellett volna
szállítani az Akadémiába a darabot.</p>
<p>Ekkor betoppan hozzám Nagy Miklós! A ki ismeri Nagy Miklóst, az
bizonyára tudni fogja, hogy miért irjuk a nevét fölkiáltó jellel?
Hozott egy hosszú czikket, a mit meg kell tetemesen rövidíteni,
aztán meg egy rövid czikket, a mit ki kell toldani huszonegy
sorral; se többel, se kevesebbel.</p>
<p>– Jól van, Miklóskám, meglesz. Csinálom.</p>
<p>– De mindjárt kell ám.</p>
<p>– Jaj, most sietek. Az akadémiába kell nyargalnom. Viszem a
Mándrucz királyt, mert Gyulai megesz.</p>
<p>– Csak tessék itthon maradni s megírni a huszonegy sort. Majd
elviszem én a Mándrucz királyt az akadémiába.</p>
<p>– De nagyon sok az!</p>
<p>– Elbirom. Kocsival vagyok itt.</p>
<p>– De el ne veszítsd! Az egekre kérlek.</p>
<p>– Én? És elveszíteni kéziratot!</p>
<p>Nagy Miklós barátomnak az az emlékezetes mondata, hogy ő sokkal
jobban szereti a telet, mint a nyarat; mert a télikabát zsebeibe
sokkal több kézirat, levél, kép, kefelevonat belefér, mint a
nyáriéba. Rá mertem bízni a Mándrucz királyt.</p>
<p>Hát valami négy nap mulva csak benyit ám hozzám Pulay úr az
akadémiából, azzal a szóval, hogy köszöntet <span class=
"pagenum"><a name="Page_332" id="Page_332">-332-</a></span> Gyulai
Pál úr, kiadom-e már valahára a tiz körmöm közül azt a Mándrucz
királyt? vagy bracchiumot küldjön.</p>
<p>Szentséges Apolló! Hiszen én már egy örökkévalósággal ezelőtt
hazaküldtem a Mándrucz királyt.</p>
<p>– Nem látta azt senki az akadémiában.</p>
<p>– Nosza Gábor diák! Vágtass omnibuszhalálában Nagy Miklóshoz, az
akadémiához! Keressétek meg a Mándrucz királyt!</p>
<p>Ekkor voltam aztán megijedve.</p>
<p>Ha el talált veszni a Mándrucz király, mi lesz én velem?
Elsikkasztani egy pályaművet, melynek joga van a pályakoszorúhoz!
Hisz ez több a gyilkosságnál! Ez megölése a halhatatlanságnak! Erre
még nincs is paragrafus a büntető kódexben! Mivel menthetem magamat
a meggyilkolt szelleme előtt? Mi kárpótlást adhatok neki az
elveszett tizenhárom felvonásért? Magam írjam meg újból az
elveszett Mándrucz királyt? Tudni kellene ahhoz! No még ilyen
szorongattatások között nem éreztem magamat soha.</p>
<p>Felfogadtam erősen, hogy ha most az egyszer kiszabadulhatok
ebből a hinárból, soha többet nem leszek biráló.</p>
<p>Végre estefelé haza került a Gábor diák: szegény jó fiú, étlen
szomjan üldözte egész nap a Mándrucz királyt, míg végre rátalált
valahol az akadémia valamelyik szögletében. Jött nagy örömmel
jelenteni a nagy diadalmat: «Meg van a Mándrucz király».</p>
<p>A gellérthegyi czitadella esett le a szivemről.</p>
<p>… De meg is tartom a fogadásomat!</p>
<hr class="chap" />
<p><span class="pagenum"><a name="Page_333" id=
"Page_333">-333-</a></span></p>
<h2>EGY ÚR ÉS EGY ASSZONYSÁG.</h2>
<p class="center">(Igaz történet.)</p>
<p>Egy egész elsőosztályu félkupénak az árát fizette meg
Budapesttől Párisig az orient-expresz-vonaton, hogy egyedül
lehessen. A dejeunert is oda vitette fel magának. A pinczérnek
adott egy forint borravalót, a kalauznak kettőt. Az ujságáruló kis
leánynak a kosarából minden hirlapot felvásárolt.</p>
<p>A második csengetés után benyit hozzá a kalauz s ezer
bocsánatkérés mellett azt mondja:</p>
<p>– Méltóságos uram, engedjen meg, egy úri dáma nem kap
helyet.</p>
<p>– Hát én adjak neki a kupémban?</p>
<p>– Ha lenne olyan nemeslelkű.</p>
<p>– Szép-e?</p>
<p>– Tessék megnézni az ablakon keresztül.</p>
<p>Fölkelt és kinézett.</p>
<p>– Teringettét! Milyen termet! Micsoda tüzes szemek! Ezekkel egy
ördögöt meg lehetne téríteni. Eh! Mondja ön annak a hölgynek, hogy
én szenvedélyes szivarozó vagyok.</p>
<p>– Hisz az a hölgy is az: épen azért nem kap helyet sehol a
dámenkupékban, mert nem tudja nélkülözni a szivarozást, ott pedig
nem engedik meg neki.</p>
<p>– A menykőbe! Akkor ez egészen nekem való utitárs. Szivesen
látom.</p>
<p>A hölgy bejött, valami köszönetformát rebegett. A kalauzzal
elhelyezteté az utitáskáját, meg a hosszúnyelű en <span class=
"pagenum"><a name="Page_334" id="Page_334">-334-</a></span> tout
castját s leült az ajtó melletti szegletbe. Hosszú keztyűi voltak s
divatos aranyláncz karpereczei, lecsüggő golyókkal.</p>
<p>Harmadikat csengettek, a mozdony fütyült, a vonat megindult, a
kalauz sorrajárta a szakaszokat, keresztülcsikkentve az
utijegyeket, azután betette az ajtót.</p>
<p>Egyedül maradtak. Egy fiatal hölgy és egy fiatal úr.</p>
<p>A hölgy barna volt, fekete szemekkel, az úr szőke,
tengerszinszemű.</p>
<p>A hölgy elővett az oldalán lógó táskából egy szivart, a
legvastagabb regáliákból; a szájába dugta s az úti tűzszerszámmal
rágyújtott.</p>
<p>– Szabad kérnem. Mondá az úr, ki egyelőre a czigarettánál
kezdte.</p>
<p>– Tessék! szólt a hölgy, az égő szivart tűzcsókra nyujtva.</p>
<p>Azzal füstöltek versenyben.</p>
<p>– Nagysám Bécsbe utazik?</p>
<p>– Nem. Tovább.</p>
<p>– Talán Párisba?</p>
<p>– Még annál is tovább.</p>
<p>– Tán épen Londonba?</p>
<p>– Nem. Én New-Yorkba megyek.</p>
<p>– Ah! Ez nevezetes találkozás! Én is épen oda utazom.</p>
<p>– Akkor egész odáig együtt utazunk.</p>
<p>– Ez nagyon kellemetes. Üzleti ügyben méltóztatik?</p>
<p>– Nekem üzleti ügy. Szerződésem van egy amerikai
impreszárióval.</p>
<p>– Ah! Nagysám művésznő? Ez nagyon érdekes.</p>
<p>– Igen. Az vagyok.</p>
<p>– Az operai téren.</p>
<p>– Nem, uram.</p>
<p>– Tehát a koreográfia mezején?</p>
<p>– Az sem.</p>
<p>– Talán hát a magasabb régiókban? Lóháton, vagy épen a
sodronykötélen? A levegők királynéja? <span class=
"pagenum"><a name="Page_335" id="Page_335">-335-</a></span></p>
<p>– Olyanforma. Én vagyok a «Magneta».</p>
<p>– Ah! Ezért volt hát olyan ismerős az arcza! Most már egészen
otthon vagyok.</p>
<p>E közben a fiatalúr egész közel huzódott a szép hölgyhöz.</p>
<p>– Ugyan mondja meg kegyed nekem, bájos Magneta, mi annak a
titka, hogy ön ott függ a levegőben, semmihez sem támaszkodva,
semmi sodronyhoz sem kötve, fejjel lefelé fordul, majd a földtekét
kirugja a lába alól s ott marad a semmiben?</p>
<p>– Hja uram, ez az én művészetemnek a titka. Ezt én el nem
árulhatom, mert én ebből a titokból tartom fenn az
existencziámat.</p>
<p>– De hátha én ezt egy egyenértékű titokkal váltanám be.</p>
<p>– Az már más volna.</p>
<p>– Lássa, nagysám, mi egész Európán és az Oceánon így utazhatnánk
keresztül, mint férj és feleség. Én viselném kegyednek minden
kiadását, teljes ellátását és az utiköltséget.</p>
<p>– Hát ez nem megvetendő ajánlat. Hanem elébb én nekem kellene
tudnom, hogy ön kicsoda, micsoda? Mert mindenféle emberrel én
viszonyba nem léphetek.</p>
<p>– Hogy kicsoda, micsoda vagyok? arra feleljen meg a tárczám.</p>
<p>Ezzel kivette a fiatal úr a bőrtárczáját, végig pergetett az
ujjaival a hölgy előtt egy bankjegy csomagot, mely lehetett száz
darab ezres.</p>
<p>– Ez már meggyőz, mondá a szép hölgy s kivette a szivart a
szájából. Tehát úgy utazunk, min monsieur és madame.</p>
<p>– Megengedi nagysám, hogy behuzzam az ablakfüggönyöket?</p>
<p>– A hogy önnek tetszik.</p>
<p>Mikor ez megvolt, azt mondá a gavallér:</p>
<p>– Megbocsát nagysám, – ha én itt most átöltözködöm. <span class=
"pagenum"><a name="Page_336" id="Page_336">-336-</a></span></p>
<p>– Nem fog zsenirozni.</p>
<p>Az ifju úr elővette az utitáskáját s aztán kiszedett belőle egy
– jupont, egy alsószoknyát, egy tricot-taillet, egy fichut, egy
fauxcolt, egy ruhaderekat, egy turnürt, egy pár könyök-keztyüt, meg
egy fejdisznek való capottot, chignonnal együtt.</p>
<p>Ezeket mind felszedte magára (természetesen a férfiruhákat előbb
lerakva). Végül egy kissé ki is puderezte az arczát s finom kinai
festékkel pirossá tette: nem lehetett rajta észrevenni a
borotválást.</p>
<p>– Van önnek valami oka erre a maszkerádra? Kérdezé a szép
hölgy.</p>
<p>– Egy kis okom. Ezek a bankjegyek sirnak.</p>
<p>– Értem; ki akarja ön kerülni, hogy valami személyleirásba
beleilljék.</p>
<p>– Csitt! Ha New-Yorkba megérkezünk, tizezer forintot ajándékozok
önnek a titoktartásért.</p>
<p>– De már most egy kis baj lesz. Mondá a hölgy. Ha Bécsbe
megérkezünk, vagy még hamarább is, ha a kalauz bejön: látni fogja,
hogy itt egy úr és egy asszonyság helyett két dáma van s ez
egyszerre gyanut fog nála kelteni. Nem jó volna, ha én meg most
átöltözködném férfinak?</p>
<p>– A lelkemből beszél, szép Magneta!</p>
<p>– Az ön ruhái épen jól illenének én rám.</p>
<p>– El vagyok bűvölve az eszme által.</p>
<p>– Hát kérem, forduljon addig az ajtó felé, a mig átöltözöm. A
kalauz be ne találjon jönni. Nagyobb csalódás kedvéért oda
kölcsönözném önnek a karpereczemet.</p>
<p>– Köszönöm, nem szeretem a lánczot a kezemen, még ha aranyból
van is.</p>
<p>A delnő rövid időn készen volt az átalakulással: tökéletes fess
gavallér lett belőle.</p>
<p>– Már most visszafordulhat ön.</p>
<p>Az úr el volt ragadtatva. Azt mondá az átöltözött hölgynek:
<span class="pagenum"><a name="Page_337" id=
"Page_337">-337-</a></span></p>
<p>– Most már senki sem fogja mondani, hogy nem vagyunk férj és
feleség. Én a feleség, kegyed a férj. Tökéletes a csalódás.</p>
<p>– Már most hát mondja meg kegyed, szép tündérnő, miután nincs
közöttünk többé titok, hogyan lebeghet a levegőben a bűbájos
Magneta, minden támasz nélkül?</p>
<p>– Azt én nem tudom önnek megmondani, mert magam sem tudom. –
Hanem mondok önnek valami más titkot, a mi önt érdekelni fogja. Én
nem vagyok Magneta kisasszony, hanem vagyok a budapesti
rendőrségnek detektivje; a ki azért jött ide, hogy önnek a
gallérját megcsipje s elvezesse Fortuna – de nem az istenasszony –
ölelő karjai közé. És már most csakugyan kölcsönözök önnek egy pár
karpereczet: csakhogy nem aranyból.</p>
<p>Pozsonynál aztán szépen kiszállt az ifju szerelmes pár, egy úr
és egy asszonyság; csakhogy nem karonfogva, hanem egyik a másikat
nyakonfogva.</p>
<hr class="chap" />
<p><span class="pagenum"><a name="Page_338" id=
"Page_338">-338-</a></span></p>
<h2>PULVIS ET UMBRA SUMUS.</h2>
<p class="center">(Isa por ees chomuv vogmuk.)</p>
<p>Az «Isten kertjében» jártam. Ezzel a szép névvel ruházták föl a
temetőt.</p>
<p>Mikor az ibolyák nyilnak, ki szokunk menni a leányommal a
kerepesi temetőbe: a «mieinknek» a nyugvó helyéről gondoskodni,
hogy tavasztól őszig nyiló virág legyen rajtuk; a legelsőt magunk
viszszük oda: az ibolyákat. Ők azt szerették nagyon.</p>
<p>A kapubejáratnál van egy ház, melyben a megrendeléseket
elfogadják. A hivatalszoba mindig tele van: három kanczellista meg
egy főnök alig bir eleget tenni a kegyeletes óhajtásnak.</p>
<p>Mikor a magunk ügyét elvégeztük, az irodafőnök valamit sugott a
fülembe.</p>
<p>– Az élő költők gondolnak-e a megholt költőkre?</p>
<p>Bátran mertem azt felelni, hogy bizonyosan gondolnak.</p>
<p>Erre aztán a derék hivatalfőnök elővette a maga lajstromát.</p>
<p>Neki is van katalogusa, a hogy a bibliothekariusoknak szokott
lenni: melyik szekrényben, melyik fiókban található ez és amaz iró
«összes munkáival».</p>
<p>Csak az az egy külömbség, hogy a melyikünk egyszer egy országos
bibliothekába belekerült: az ott aztán a napok végéig ott marad;
ott lepheti a por; de nem úgy ám a kerepesi nagy
antiquariatusban.</p>
<p>– Nézzen ön ide: – Garay János, – Obernyik Károly, <span class=
"pagenum"><a name="Page_339" id="Page_339">-339-</a></span> – Papp
Endre, – Sztrokay, – Vahot, mind a Numero VIII. táblában
elhelyezve. – Harmincz esztendő eltelt. – Rendszabály következtében
harmincz év multán a parczellák új mivelés alá kerülnek. – Nem
lehet máskép. – Sok a halott. – Nincs hely. – A régiek helyt adnak
az ujaknak.</p>
<p>– S mi történik a régiekkel?</p>
<p>– Azoknak a maradványai egy közös sirba lesznek eltakarítva.</p>
<p>– A fölmondás már megtörtént. – Folyó évi november elsejéig
lehet gondoskodni. – Azontúl a rubrikában levő költők mind egy
sirba lesznek hányva.</p>
<hr class="tb" />
<p>Hát az Isten kertjének is van «ugar» része!</p>
<p>Végig jártunk benne.</p>
<p>Szép dolog meghalni, de elfeledtetni még szebb.</p>
<p>A halmok elsimultak már, a sirkövek félredültek: az irást
benőtte rajtuk a sárga tarjag. Jobb is, hogy eltakarta, legalább
nem olvashatni rajtuk: «Örök nyugodalmat.» (Harmincz esztendeig.) –
«nemzetének büszkesége.» (Ki tud róla?) «Él sziveinkben.» (Hol a
szivek?) A tavalyi labodaszárak közül egy vas sirkereszt áll ki, de
azon a Jézus alak már veres a rozsdától s arcz nem látszik rajta.
Egy-egy loboralaku vén életfa védi még a maga halottjának az
emlékét, megkapaszkodva a gyökereivel a pázsitban. Majd azt is
kivágják. Egy behorpadt sir mellől kirohadt már a keresztfa; a kő
is kidült mellőle, a ráültetett liliomok is (vándorló virágok!)
elszöktek mellőle erre-arra, hanem azért még tavaly halottak napján
láttam a fejénél elhelyezve egy koszorut s annak a közepében egy
égő mécsest. – Erre még most is emlékezik valaki! Ezért még most is
dobog egy szerető sziv.</p>
<p>Micsoda szeretet lehet az, mely tartósabb a kőnél, vasnál,
hűségesebb a liliomgyökérnél?!</p>
<p>S a jövő halottak napján már ki lesz hányva innen a <span class=
"pagenum"><a name="Page_340" id="Page_340">-340-</a></span>
nagynevű halottak sirköve s a névtelen halott mécseskéje egyaránt.
Kell a hely az új beköltözőknek.</p>
<p>Csak harmincz esztendeje mult.</p>
<p>Garay János, a Kont ballada irója: a kinek hősi költeményeit
minden szinpadon, minden díszünnepélyen szavalták; a kinek Háry
Jánosát minden iskolában és minden úri teremben emlegették; a kinek
emlékére nemzeti gyüjtés indult meg nagy sikerrel. – Por és
hamu.</p>
<p>Obernyik Károly. Az akadémiai pályadij nyertese, «Brankovics
György» szerzője; a «tizek» egyike. – Por és hamu.</p>
<p>Papp Endre, Sztrokay, Vahot: koruknak nagyhatásu kedvenczei;
munkás férfiai a nemzeti ujjáébredés korszakának. – Por és
hamu.</p>
<p>Hiszen az, hogy por és hamu vagyunk, nem bánt: jól van így; de
hogy nem hagynak bennünket nyugodtan ott aludni, a hol por és hamu
lettünk: ez fölháborít.</p>
<p>Azt mondjátok: «Omnes eodem cogimur.» (Hisz mind oda
csikartatunk.)</p>
<p>Miért kellene külön sors a poétáknak? Van nekik valami
kiváltságuk a halál után?</p>
<p>Igenis van!</p>
<p>«Mi», a kik egész életünket arra áldoztuk, hogy a hazai nyelv,
közmüvelődés, a nemzetiség diadalra juttatásához fejünknek minden
gondolatjával hűségesen szolgáljunk: követelhetjük azt, hogy
ezekkel a mi kifáradt koponyáinkkal holtunk után ne
gurigázzanak.</p>
<p>A legközelebb sorra került költőtársaim hamvainak védelmére szót
emelhetnék én azon testületeknél is, melyek pályatársi viszonyban
állnak az elhunytakhoz. Felhivhatnám a magyar akadémiát, a
Kisfaludy-társaságot, a Petőfi-társaságot; az irók és művészek
körét, az «Otthont», hogy dicső emlékü elhunytaink hamvainak
tisztességes elhelyezéséről gondoskodjanak, s hiszem, hogy azt meg
is fogják tenni. De én nem ide folyamodom, hanem egyenest Budapest
főváros közönségéhez, képviselőtestületéhez <span class=
"pagenum"><a name="Page_341" id="Page_341">-341-</a></span> és
tanácsához. Kiáltok sürgető szóval: «hagyják békével aludni a
«nemzet napszámosait!» Ha egy parczelláját az Isten kertjének ujra
beültetjük, ne ássuk fel azt a helyet, a hol a szellem bajnoka
nyugszik; mert annak még a pora is fáj! De hozzuk meg azt az
áldozatot a kegyeletnek, hogy a hol egy költő, egy művész
sirkövének füzfájára találunk, azt ott hagyjuk tiszteletben a
századok századáig, s nem bántjuk sem a sirkőt, sem a fűzfát!»</p>
<p>Hiszen egy új sirveremnek az ára csak száz forint. S száz
forintot talán megér egy költő, egy művész még holta után is.</p>
<hr class="chap" />
<p><span class="pagenum"><a name="Page_342" id=
"Page_342">-342-</a></span></p>
<h2>A BUDAPESTI SAMARITÁNUSOK.</h2>
<p>Husvéthoz egy hétre vasárnap a főváros valamennyi keresztyén
templomaiban, katholikus és protestáns papok egyértelmüleg erről a
textusról fognak egyházi szónoklatokat tartani.</p>
<p>«Máté evangéliuma X. részének 25-ik és következő versei.»</p>
<p>Ezek tartalmazzák a szentirás egyik legszebb legendáját, melyet
világi irók túl nem szárnyalhatnak soha.</p>
<p>Egy törvénytudó azt kérdi Jézustól, mely uton lehet a
mennyországba bejutni? Jézus idézi a törvényt: «Szeresd az Istent
teljes lelkedből – és szeresd a felebarátodat, mint saját
magadat.»</p>
<p>«De ki légyen az én felebarátom?» kérdezi a farizeus.</p>
<p>Erre a Megváltó mond neki egy történetet.</p>
<p>Egy utazót, a ki Jeruzsálemból Jerikóba vándorolt, útközben
megtámadnak a rablók, mindenéből kifosztják, s magát nehéz sebekkel
elborítva, ott hagyják az út közepén.</p>
<p>Arra jön egy papi ember: félretér az útból, kikerüli a
sebesültet és ott hagyja fetrengeni.</p>
<p>Azután jön egy levita, meglátja a sebesültet: kitér előle s
engedi kinlódni.</p>
<p>Utoljára jön egy Samaritánus, az könyörül a sebesültön, fölteszi
a lovára, bort és olajat tölt a sebeibe, s aztán elviszi magával a
vendégfogadóba: ott ápolja mig életre tér. És aztán pénzt ád a
fogadósnak, utasítva őt, hogy a sebesültet ápolja tovább; ha elfogy
a pénz s több lesz a költség, visszatérett azt is meg fogja neki
téríteni. <span class="pagenum"><a name="Page_343" id=
"Page_343">-343-</a></span></p>
<p>«Már most e három ember közül melyik volt a sebesültnek a
felebarátja?» kérdezi Jézus.</p>
<p>«Bizonyára a Samaritánus volt az.»</p>
<p>«Tehát eredj és tégy hasonlóul: akkor megtalálod az utat a
mennyországba.»</p>
<p>… Milyen fenséges, és mennyire igaz képlet ez! Minden szó Isten
szava benne: az alapgondolat az egész emberiségé.</p>
<p>S a mi legmegragadóbb, az, hogy a Megváltó épen egy Samaritánust
választott e legenda hősének.</p>
<p>Ez volt a leggyülöltebb faj Palæstinában: a Samaritánus; a ki
nem ment el Babylonba a fogságra, a kinek meg volt tiltva az
igazhivőkkel egy tálba mártani, a kinek nem volt szabad az ő
templomukba belépni, az ő falujokban meghálni, az ő leányaikat
feleségül venni: a megvetett, a kitaszított testvér.</p>
<p>És Jézus azt mondta: «ez a te felebarátod; mert irgalmat
cselekedett a nyomorulttal, s mikor megszabadította, nem kérdezte
tőle, hogy mely nemzetségbe való».</p>
<p>S a Megváltó ezen szavai óta a «Samaritánus» név egyértelmü az
irgalomtudóval, az emberszeretővel. Erről fognak szónokolni a szent
helyeken husvét utáni úrnapján.</p>
<p>S ugyanekkor egész délig nyitva lesznek a templomok, s azoknak
az ajtajában Budapest hölgyei a társadalom minden osztályából,
könyöradományokat fognak gyüjteni az ájtatos közönségtől, a
budapesti Samaritánus egylet számára.</p>
<p>Mi az a Samaritánus egylet Budapesten?</p>
<p>Megmentője az útfélen hagyott nyomorultaknak.</p>
<p>Mert nincs nyomorultabb teremtése a kerek világnak annál a
szerencsétlen embernél, a kit a kórházból kibocsátanak –
meggyógyultan.</p>
<p>Addig, a mig beteg volt, meleg szobája volt, ápolták, táplálták,
jó szót adtak neki, még az álmát is őrizték; mikor aztán elmultak a
lázak, a sebek begyógyultak: ki <span class="pagenum"><a name=
"Page_344" id="Page_344">-344-</a></span> kell mennie a világba;
mert a hely kell új betegnek. S a felgyógyultra nem vár a világban
sem meleg szoba, sem meleg sziv; ott áll rokontalan, hajléktalan,
öltözetlen, a hideg ég alatt. – Nyár volt, a mikor a kórházba
felvették, s zordon tél idején bocsátják el onnan, ugyanabban a
szellős köntösben, a mit magával hozott. Kijön féllábbal, nyomorék
lett, munkaképtelen. Értelmes, tanult hivatalnok volt, azt a
hivatalt a betegsége alatt mással töltötték be. Ajtóról-ajtóra jár,
sehol sem fogadják: lábbadozó beteg számára nincsen alkalmazás.
Talán van otthona valahol vidéken: de egy fillérje sincs az útra,
gyalog utazni meg nincs jártányi ereje. Koldulni meg nem tud,
szégyenli, de nem is szabad, mert befogják érte, mint
csavargót.</p>
<p>Ezeknek sorsát enyhíteni alakult meg tavaly a Samaritánus
egylet. Dr. Müller Kálmán, a fővárosi kórházak igazgatója, kinél
tudományos praxis az emberbaráti sziv tapasztalataival
testvéresült, indítá meg e nemes mozgalmat, melynek vezetését a
legnemesebb szivü úrhölgyek egyike, gróf Szapáry Gézáné vállalta
el.</p>
<p>Ezek a Samaritánusok gondoskodnak róla, hogy a kórházból
elbocsátott felgyógyult Lázároknak az első kilépés a világba
lehetővé legyen téve. Adnak nekik meleg öltözetet, a sántának
műlábat, a tracheotomiával megszabadítottnak ezüst légzőcsövet;
annyi pénzt, hogy egy ideig meleg ételt, fekhelyet szerezzen
magának, a mig munkájával kenyeret találhat; utiköltséget, hogy
hazavándorolhasson.</p>
<p>«Ezek a te felebarátaid!» Mondá az Idvezítő. «Eredj és tégy úgy,
miként ők!»</p>
<p>… Erről fognak husvét utáni vasárnap (ápril 12-ikén) Budapest
templomaiban a hitszónokok prédikálni: ezeknek fognak Budapest
legkegyesebb hölgyei a templomajtókban könyöradományokat
gyüjteni.</p>
<p>«Eredj! És tégy hasonlatosképen!»</p>
<hr class="chap" />
<p><span class="pagenum"><a name="Page_345" id=
"Page_345">-345-</a></span></p>
<h2>ÚJ FÖLDESÚR.</h2>
<p class="center">(Kiegészités az «ab invisis»-hez.)</p>
<p>Épen az ab invisis utolsó czikkét irtam; korán reggel nyolcz óra
volt, mikor a szolgálattevő-lélek jelenti, hogy itt van egy úr, a
ki beszélni akar velem: ime a névjegye.</p>
<p>A névjegyen ezt olvasom: «Csáky András.»</p>
<p>Ez magyar nemesi név: – magyar nemes nem jár 8 órakor látogatóba
– Budapesten.</p>
<p>– Kérdezd meg a tisztelt úrtól, hogy mi tárgyban akar velem
értekezni.</p>
<p>– Kérdeztem már, de olyan nyelven beszél, a mit nem értek.</p>
<p>– Akkor küldd be.</p>
<p>Egy középtermetü szikár férfi jön be az ajtómon s franczia
nyelven kiván jó reggelt.</p>
<p>– Miben lehetek szolgálatjára?</p>
<p>Elmondja, hogy ő Csáky András; nem magyar, hanem lengyel nemes;
nem beszél, csak francziául, meg lengyelül, németül keveset.</p>
<p>– Hát maradjunk a francziánál. Miben lehetek szolgálatjára?</p>
<p>Az én látogatóm előadja, hogy ő lengyel nemes; velünk
magyarokkal nagyon rokonszenvez: egész családjával idejött
Budapestre. Itt azonban senki ismerőse nincsen. Engemet ismer a
munkáim után, a mik lengyelre le vannak fordítva, ezért fordult
egyenesen hozzám. <span class="pagenum"><a name="Page_346" id=
"Page_346">-346-</a></span></p>
<p>Ezt a bevezetést már többször hallottam.</p>
<p>Eszembe jutottak az Árpád fiam vak festői.</p>
<p>– Tehát valami segítségre volna önnek szüksége.</p>
<p>– Igen is: önnek a segítségét veszem igénybe, a kiről tudom,
hogy a lengyeleknek olyan jó barátja.</p>
<p>Én már elkezdtem a tárczám után keresgélni.</p>
<p>– És mi volna az a segítség, a mit én nyujthatnék önnek?</p>
<p>– Arra kérem önt, hogy utasítson ön engem Budapesten egy olyan
prókátorhoz, a ki engem nem fog megcsalni.</p>
<p>Ne adj’ Isten! Ez jól kezdi.</p>
<p>– De hát minek önnek egy olyan ügyvéd Budapesten, a ki önt nem
csalja meg?</p>
<p>(Ez csakugyan új motivuma az idegenek forgalmának
fővárosunkban.)</p>
<p>– Hát mert én akarok vásárolni itten valami jót.</p>
<p>(Az persze az én hibám, hogy a franczia szólásmódot nem értettem
meg jól.)</p>
<p>– Valami jót vásárolni? De hisz, uram, az itt nálunk egészen
szokatlan valami, hogy valaki, a ki valami jót akar vásárolni,
ügyvédet hordjon magával.</p>
<p>– Hát én félek, hogy rászednek; mert nem tudok sem magyarul, sem
németül; csak francziául, meg lengyelül.</p>
<p>– De ne féljen ön e miatt, uram, egy csöppet sem! Legyen
nyugodt. A mi boltosaink mind tudnak francziául. S akár bőröndöt,
akár úti bundát akar ön vásárolni, nem csalják azok önt meg, ha
ügyvéd nélkül megy is a boltjukba.</p>
<p>– De én nem bőröndöt vagy lábzsákot akarok venni az utra; hanem
egy nagy nemesi birtokot akarok vásárolni és itt letelepedni.</p>
<p>Ekkor világosodtam aztán fel, hogy kivel van dolgom!</p>
<p>– Tessék leülni a kanapéra!</p>
<p>Azonnal megirtam az ajánló levelet egy hires parlamenti
<span class="pagenum"><a name="Page_347" id=
"Page_347">-347-</a></span> czelebritáshoz, a ki a mellett jóhitelü
ügyvéd s átadtam a látogatómnak. Megköszönte, eltávozott.</p>
<p>Azóta néhány hét elmult.</p>
<p>Ma ismét reggel 8 órakor behozzák a látogató jegyét.</p>
<p>«Csáky András.»</p>
<p>A találkozásnál egy levelet nyujt át attól az ügyvéd barátomtól,
a kinek ajánlottam az ügyét.</p>
<p>A levélben azt tudatja velem a barátom, hogy a lengyel nemes úr
a tegnapi napon lett hivatalosan beiktatva a szép, nagy nemesi
birtokba Tápió-Bicskén, melyet a Bicskey-családtól vásárolt meg
örök áron.</p>
<p>Én gratuláltam hozzá a látogatómnak.</p>
<p>Ő megköszönte nekem, hogy olyan becsületes ügyvédhez
utasítottam; nagyon meg van elégedve a vétellel. Azzal lengyel
szokás szerint megcsókolta a vállamat, megszorítá a kezemet s
biztosított róla, hogy mind ő, mind a fiai igaz jó magyar hazafiak
fognak lenni. Segítse őket az Isten!</p>
<p>… Hát ilyen kellemetes csalódások is vannak az ab
invisisben.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Kincseket ád Gálén,
míg Justinián becsülést ád.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Az egyszeri legátus
ünnepi prédikáczióhoz készülve, hogy a publikum látását megszokja:
fazekakat rakott maga elé, azok előtt szépen el is mondta a
szónoklatát. De a gyülekezet előtt belesült. Erre mondá neki a pap:
«Szállj le Fülöp: nem fazekak ezek itten.»</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Most már vége a
történetnek. A vitéz amazon, a hős huszárhadnagy kiszenvedett. Ez
évben tették le örök nyugalomra, zeneszó és katonai parádé
nélkül.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Csokonay
«Békaegérharcz»: «Hogy rajta ily stikk esett.»</p>
</div>
</div>
<hr class="chap" />
<p><span class="pagenum"><a name="Page_348" id=
"Page_348">-348-</a></span></p>
<h2>TARTALOM.</h2>
<ul class="TOC">
<li>Kétszer kettő – négy <span class="ralign"><a href=
"#Page_1">1</a></span></li>
<li>A női honvédhadnagy <span class="ralign"><a href=
"#Page_52">52</a></span></li>
<li>A szatyor <span class="ralign"><a href=
"#Page_63">63</a></span></li>
<li>Petőfi eszmecsirái <span class="ralign"><a href=
"#Page_73">73</a></span></li>
<li>A legdrágább öltöny <span class="ralign"><a href=
"#Page_88">88</a></span></li>
<li>A nagyapa várkastélya <span class="ralign"><a href=
"#Page_92">92</a></span></li>
<li>Csel-Csal <span class="ralign"><a href=
"#Page_97">97</a></span></li>
<li>Szent Antal generális <span class="ralign"><a href=
"#Page_105">105</a></span></li>
<li>Brazil Heliogabálné asszony férje <span class="ralign"><a href=
"#Page_111">111</a></span></li>
<li>A béka <span class="ralign"><a href=
"#Page_119">119</a></span></li>
<li>Vén emberek nyara <span class="ralign"><a href=
"#Page_128">128</a></span></li>
<li>Majmuna, az álomtündér <span class="ralign"><a href=
"#Page_153">153</a></span></li>
<li>Hej mikor még mi zöldek voltunk! <span class="ralign"><a href=
"#Page_160">160</a></span></li>
<li>Soha sem egyedül <span class="ralign"><a href=
"#Page_166">166</a></span></li>
<li>Elizianna <span class="ralign"><a href=
"#Page_174">174</a></span></li>
<li>Boszú a túlvilágon <span class="ralign"><a href=
"#Page_183">183</a></span></li>
<li>Szinán basa <span class="ralign"><a href=
"#Page_191">191</a></span></li>
<li>A glorias hölgy <span class="ralign"><a href=
"#Page_197">197</a></span></li>
<li>A régi szép restaurácziók <span class="ralign"><a href=
"#Page_204">204</a></span></li>
<li>Szél Gáspár utódai <span class="ralign"><a href=
"#Page_209">209</a></span></li>
<li>Hányféle a becsület? <span class="ralign"><a href=
"#Page_213">213</a></span></li>
<li>Az új szőlővész, «Anekropólisz» <span class="ralign"><a href=
"#Page_216">216</a></span></li>
<li>A magyar thea <span class="ralign"><a href=
"#Page_220">220</a></span></li>
<li>Az én druszám <span class="ralign"><a href=
"#Page_224">224</a></span></li>
<li>A két póluson <span class="ralign"><a href=
"#Page_228">228</a></span></li>
<li>Levél a «Pesti Hirlap» szerkesztőjéhez <span class=
"ralign"><a href="#Page_231">231</a></span></li>
<li>A skrlje-dlniczai kariatidák <span class="ralign"><a href=
"#Page_236">236</a></span></li>
<li>Bűn-e az embernek saját feleségét megcsókolni? <span class=
"ralign"><a href="#Page_241">241</a></span></li>
<li>Házasság éhségből <span class="ralign"><a href=
"#Page_247">247</a></span></li>
<li>Babszemek <span class="ralign"><a href=
"#Page_271">271</a></span></li>
<li>Bécsi dolgok <span class="ralign"><a href=
"#Page_307">307</a></span></li>
<li>Az én birói hivatalom <span class="ralign"><a href=
"#Page_315">315</a></span></li>
<li>A névtelen társaság <span class="ralign"><a href=
"#Page_319">319</a></span></li>
<li>A hét nemes <span class="ralign"><a href=
"#Page_322">322</a></span></li>
<li>A mándrucz király <span class="ralign"><a href=
"#Page_328">328</a></span></li>
<li>Egy úr és egy asszonyság <span class="ralign"><a href=
"#Page_333">333</a></span></li>
<li>Pulvis et umbra sumus <span class="ralign"><a href=
"#Page_338">338</a></span></li>
<li>A budapesti samaritánusok <span class="ralign"><a href=
"#Page_342">342</a></span></li>
<li>Uj földesúr <span class="ralign"><a href=
"#Page_345">345</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_6">6</a></td>
<td>nagy Oroszországban!</td>
<td>nagy Oroszországban!»</td>
</tr>
<tr>
<td class="tdr"><a href="#Page_40">40</a></td>
<td>legmagasabb íntézkedéseiben</td>
<td>legmagasabb intézkedéseiben</td>
</tr>
<tr>
<td class="tdr"><a href="#Page_45">45</a></td>
<td>Most azut n</td>
<td>Most azután</td>
</tr>
<tr>
<td class="tdr"><a href="#Page_54">54</a></td>
<td>öcsécském! üdvözlé</td>
<td>öcsécském!» üdvözlé</td>
</tr>
<tr>
<td class="tdr"><a href="#Page_60">60</a></td>
<td>Égy éjjel</td>
<td>Egy éjjel</td>
</tr>
<tr>
<td class="tdr"><a href="#Page_75">75</a></td>
<td>e költemény meg-rására</td>
<td>e költemény megirására</td>
</tr>
<tr>
<td class="tdr"><a href="#Page_99">99</a></td>
<td>lehetségének kifejlett voltát</td>
<td>tehetségének kifejlett voltát</td>
</tr>
<tr>
<td class="tdr"><a href="#Page_99">99</a></td>
<td>érzületének alapszinezézét</td>
<td>érzületének alapszinezését</td>
</tr>
<tr>
<td class="tdr"><a href="#Page_100">100</a></td>
<td>én bízonyára</td>
<td>én bizonyára</td>
</tr>
<tr>
<td class="tdr"><a href="#Page_100">100</a></td>
<td>egyfoma szinü</td>
<td>egyforma szinü</td>
</tr>
<tr>
<td class="tdr"><a href="#Page_117">117</a></td>
<td>Es megbocsátá</td>
<td>És megbocsátá</td>
</tr>
<tr>
<td class="tdr"><a href="#Page_135">135</a></td>
<td>mely színte</td>
<td>mely szinte</td>
</tr>
<tr>
<td class="tdr"><a href="#Page_135">135</a></td>
<td>«hagyjatok! hagyjatok!«</td>
<td>«hagyjatok! hagyjatok!»</td>
</tr>
<tr>
<td class="tdr"><a href="#Page_139">139</a></td>
<td>«feleséghordó» pártot»</td>
<td>«feleséghordó pártot»</td>
</tr>
<tr>
<td class="tdr"><a href="#Page_154">154</a></td>
<td>Mindgyárt ráísmertem</td>
<td>Mindgyárt ráismertem</td>
</tr>
<tr>
<td class="tdr"><a href="#Page_154">154</a></td>
<td>mindenféle csemegékkkel</td>
<td>mindenféle csemegékkel</td>
</tr>
<tr>
<td class="tdr"><a href="#Page_157">157</a></td>
<td>álmábán csalni</td>
<td>álmában csalni</td>
</tr>
<tr>
<td class="tdr"><a href="#Page_168">168</a></td>
<td>dolgozni akarsz?</td>
<td>dolgozni akarsz?»</td>
</tr>
<tr>
<td class="tdr"><a href="#Page_172">172</a></td>
<td>az egyiket…</td>
<td>az egyiket…»</td>
</tr>
<tr>
<td class="tdr"><a href="#Page_181">181</a></td>
<td>elé allitanak</td>
<td>elé állitanak</td>
</tr>
<tr>
<td class="tdr"><a href="#Page_186">186</a></td>
<td>mely mínden</td>
<td>mely minden</td>
</tr>
<tr>
<td class="tdr"><a href="#Page_209">209</a></td>
<td>Esztendős.</td>
<td>Esztendős.»</td>
</tr>
<tr>
<td class="tdr"><a href="#Page_239">239</a></td>
<td>sem híányzottak</td>
<td>sem hiányzottak</td>
</tr>
<tr>
<td class="tdr"><a href="#Page_255">255</a></td>
<td>negvenezer franknál</td>
<td>negyvenezer franknál</td>
</tr>
<tr>
<td class="tdr"><a href="#Page_256">256</a></td>
<td>csupa szelyemszőnyeg</td>
<td>csupa selyemszőnyeg</td>
</tr>
<tr>
<td class="tdr"><a href="#Page_269">269</a></td>
<td>vagyok a vílággal</td>
<td>vagyok a világgal</td>
</tr>
<tr>
<td class="tdr"><a href="#Page_282">282</a></td>
<td>sőre za?</td>
<td>sőre za?»</td>
</tr>
<tr>
<td class="tdr"><a href="#Page_294">294</a></td>
<td>nyul a zsebébc</td>
<td>nyul a zsebébe</td>
</tr>
<tr>
<td class="tdr"><a href="#Page_297">297</a></td>
<td>«romá»-nak hivatnak.»)</td>
<td>«romá»-nak hivatnak.)</td>
</tr>
<tr>
<td class="tdr"><a href="#Page_304">304</a></td>
<td>Julius Caseár mondta</td>
<td>Julius Caesár mondta</td>
</tr>
<tr>
<td class="tdr"><a href="#Page_310">310</a></td>
<td>ogymást láthatják</td>
<td>egymást láthatják</td>
</tr>
<tr>
<td class="tdr"><a href="#Page_313">313</a></td>
<td>(Marinesoldat).</td>
<td>(Marinesoldat).»</td>
</tr>
<tr>
<td class="tdr"><a href="#Page_318">318</a></td>
<td>jogtanár spanyolczizmáját</td>
<td>jogtanár spanyolcsizmáját</td>
</tr>
<tr>
<td class="tdr"><a href="#Page_318">318</a></td>
<td>Büntetésre méltó.</td>
<td>Büntetésre méltó.»</td>
</tr>
<tr>
<td class="tdr"><a href="#Page_325">325</a></td>
<td>hazafiias dalokat</td>
<td>hazafias dalokat</td>
</tr>
<tr>
<td class="tdr"><a href="#Page_325">325</a></td>
<td>czigányok muszikálnak</td>
<td>czigányok muzsikálnak</td>
</tr>
<tr>
<td class="tdr"><a href="#Page_334">334</a></td>
<td>útí tűzszerszámmal</td>
<td>úti tűzszerszámmal</td>
</tr>
<tr>
<td class="tdr"><a href="#Page_341">341</a></td>
<td>sem a fűzfát!</td>
<td>sem a fűzfát!»</td>
</tr>
<tr>
<td class="tdr"><a href="#Page_342">342</a></td>
<td>Szeresd az Istent</td>
<td>«Szeresd az Istent</td>
</tr>
</table>
</div>







<pre>





End of the Project Gutenberg EBook of Oszi fény, by Mór Jókai

*** END OF THIS PROJECT GUTENBERG EBOOK OSZI FÉNY ***

***** This file should be named 57058-h.htm or 57058-h.zip *****
This and all associated files of various formats will be found in:
        http://www.gutenberg.org/5/7/0/5/57058/

Produced by Albert László from page images generously made
available by the Google Books Library Project


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
